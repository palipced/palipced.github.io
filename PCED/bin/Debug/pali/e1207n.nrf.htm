<html>
  <head>
    <META http-equiv="Content-Type" content="text/html; charset=utf-8">
    <title></title><script>
function setHitsVisibility(isVisible)
{ 
  var c = getStyleClass('hit');
  if (isVisible)
  {
    c.style.backgroundColor = 'blue';
    c.style.color = 'white';
  }
  else
  {
    c.style.backgroundColor = 'white';
    c.style.color = 'black';
  }
}

function setFootnotesVisibility(isVisible)
{
  getStyleClass('note').style.display = (isVisible ? 'inline' : 'none');
}

function getStyleClass (className) {
	for (var s = 0; s < document.styleSheets.length; s++)
	{
		if(document.styleSheets[s].rules)
		{
			for (var r = 0; r < document.styleSheets[s].rules.length; r++)
			{
				if (document.styleSheets[s].rules[r].selectorText == '.' + className)
				{
					return document.styleSheets[s].rules[r];
				}
			}
		}
		else if(document.styleSheets[s].cssRules)
		{
			for (var r = 0; r < document.styleSheets[s].cssRules.length; r++)
			{
				if (document.styleSheets[s].cssRules[r].selectorText == '.' + className)
					return document.styleSheets[s].cssRules[r];
			}
		}
	}
	
	return null;
}
</script><style>
body { 
  font-family: "Times Ext Roman", "Indic Times", "Doulos SIL", Tahoma, "Arial Unicode MS", Gentium;
  background: white;
}

span {}
.note {color: blue}
.bld {font-weight: bold; }
.paranum {font-weight: bold; }
.hit {background-color: blue; color: white; }
.context {background-color: green; color: white; }

p {
  border-top: 0in; border-bottom: 0in;
  padding-top: 0in; padding-bottom: 0in;
  margin-top: 0in; margin-bottom: 0.5cm;
}

.indent { font-size: 12pt; text-indent: 2em; margin-left: 3em;}

.bodytext { font-size: 12pt; text-indent: 2em;}

.hangnum { font-size: 12pt; text-indent: 2em;}

/* Namo tassa, and nitthita -- no unique structural distinction */
.centered { font-size: 12pt; text-align:center;}

.unindented { font-size: 12pt;}

.book { font-size: 21pt; text-align:center; font-weight: bold;}

.chapter { font-size: 18pt; text-align:center; font-weight: bold;}

.nikaya { font-size: 24pt; text-align:center; font-weight: bold;}

.title { font-size: 12pt; text-align:center; font-weight: bold;}

.subhead { font-size: 12pt; text-align:center; font-weight: bold;}

.subsubhead { font-size: 12pt; text-align:center; font-weight: bold;}

/* Gatha line 1 */
.gatha1 { font-size: 12pt; margin-bottom: 0em; margin-left: 4em;}

/* Gatha line 2 */
.gatha2 { font-size: 12pt; margin-bottom: 0em; margin-left: 4em;}

/* Gatha line 3 */
.gatha3 { font-size: 12pt; margin-bottom: 0em; margin-left: 4em;}

/* Gatha last line */
.gathalast { font-size: 12pt; margin-bottom: 0.5cm; margin-left: 4em;}
</style>
  </head>
  <body>





<p class="chapter">Jinacaritaya <a name="O0.0001"></a></p>



<p class="centered">Namo tassa bhagavato arahato sammāsambuddhassa</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Uttamaṃ uttamaṅgena namassitvā mahesino;</p>



<p class="gathalast">Nibbāṇamadhudaṃ pādapaṅkajaṃ sajjanālinaṃ.</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Mahāmohatamaṃ loke dhaṃsentaṃ dhammabhākaraṃ;</p>



<p class="gathalast">Pātubhūtaṃ mahātejaṃ dhammarājodayācale.</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Jantucittasare jātaṃ pasādakumudaṃ sadā;</p>



<p class="gathalast">Bodhentaṃ saṅghavandañca silorukiraṇujjalaṃ.</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Tahiṃ, tahiṃ suvitthiṇṇaṃ jinassa caritaṃ hitaṃ;</p>



<p class="gathalast">Pavakkhāmi samāsena sadā’nussaraṇatthiko.</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Paṇitaṃ taṃ sarantānaṃ dullabhampi sivaṃpadaṃ;</p>



<p class="gathalast">Adullabhaṃ bhave bhogapaṭilābhamhi kā kathā?</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Tasmā taṃ bhaññamānaṃ me cittavuttapadakkamaṃ;</p>



<p class="gathalast">Sundaraṃ madhuraṃ suddhaṃ sotusotarasāyanaṃ.</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Sotahatthapuṭā sammā gahetvāna nirantaraṃ;</p>



<p class="gathalast">Ajarāmarami’cchantā sādhavo paribhuñjatha.</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Kappasatasahassassa catunnaṃ cā’pi matthake;</p>



<p class="gathalast">Asaṅkheyyānamā’vāsaṃ sabbadā puññakāminaṃ.</p>



<p class="hangnum"><a name="para9"></a><span class="paranum">9</span>. <a name="O0.0002"></a></p>



<p class="gatha1"> Nānāratanasampannaṃ nānājanasamākulaṃ;</p>



<p class="gathalast">Vicittāpaṇa saṃkiṇṇaṃ toraṇa gghika bhūsitaṃ.</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Yuttaṃ dasahi saddehi devindapurasannibhaṃ;</p>



<p class="gathalast">Puraṃ amarasaṅkhātaṃ ahosī ruciraṃ varaṃ.</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Tahiṃ brāhmanvaye jāto sabbalokābhipūjito;</p>



<p class="gathalast">Mahādayo mahāpañño abhirūpo manoramo.</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Sumedho nāma nāmena vedasāgarapāragū;</p>



<p class="gathalast">Kumāro’si garūnaṃ so avasāne jinaṃkuro.</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Rāsivaḍḍhakamaccena dassitaṃ amitaṃ dhanaṃ;</p>



<p class="gathalast">Anekasatagabbhesu nicitaṃ taṃ udikkhiya.</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Dhanasannicayaṃ katvā aho mayhaṃ pitādayo;</p>



<p class="gathalast">Gatā māsakame’kampi nevā’dāya divaṃ iti.</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Saṃvegamu’payāto’vacīmantesī’ti guṇākaro;</p>



<p class="gathalast">Dhanasāraṃ ihaṃ gayha gantuṃ yuttanti me pana.</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Rahogato nisīditvā sundare nijamandire;</p>



<p class="gathalast">Dehe doso udikkhanto ovadanto’pi attano.</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Bhedanaṃ tanunodukkhaṃ dukkho tasso’dayo’pi ca;</p>



<p class="gathalast">Jātidhammo jarādhammo vyādhidhammo ahaṃ iti.</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Evamā’dīhi dehasmiṃ disvā dose anekadhā;</p>



<p class="gathalast">Pure bheriṃ carāpetvā ārocetvāna rājino.</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Bherinādasugandhena yācakālisamāgate;</p>



<p class="gathalast">Dānakiñjakkhaoghena sattāhaṃ pīnayī tato.</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Dānaggahimabindūnaṃ nipātenā’pi dhaṃsanaṃ;</p>



<p class="gathalast">Ayātaṃ taṃ viloketvā ratanambujakānanaṃ.</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Rudato ñātisaṅghassa jalitānalakānanā;</p>



<p class="gathalast">Gajindo viya gehamhā nikkhamitvā manoramā.</p>



<p class="hangnum"><a name="para22"></a><span class="paranum">22</span>. <a name="O0.0003"></a></p>



<p class="gatha1"> Mahantaṃ so mahāvīro upagañchi himālayaṃ;</p>



<p class="gathalast">Haricandanakappūrāgarugandhehi vāsitaṃ.</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Suphallacampakāsokapāṭalītilakehi ca;</p>



<p class="gathalast">Pūgapunnāganāgādipādapehi ca maṇḍitaṃ.</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Sīhavyagghataracchehi ibhadīpikapīhi ca;</p>



<p class="gathalast">Turaṅgamādinekehi migehi ca samākulaṃ.</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Sāḷikāravihaṃsehi haṃsakoñcasuvehi ca;</p>



<p class="gathalast">Kapotakaravīkādisakuntehi ca kūjitaṃ.</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Yakkharakkhasagandhabbadevadānavakehi ca;</p>



<p class="gathalast">Siddhavijjādharādīhi bhūtehi ca nisevitaṃ.</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Manosīlindanīlorucārupabbatapantihi;</p>



<p class="gathalast">Sajjhuhemādinekehi bhūdharehi ca bhāsuraṃ.</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Suvaṇṇamaṇisopānanekatitthasarehi ca;</p>



<p class="gathalast">Sobhitaṃ tattha kīḷantanekadevaṅganāhi ca.</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Sītasīkarasañchannanijjharānaṃ satehi ca;</p>



<p class="gathalast">Kiṇṇaroragaraṅgehi rammehi virājitaṃ.</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Sikhaṇḍisaṇḍanaccehi latānaṃ maṇḍapehi ca;</p>



<p class="gathalast">Setavālukasañchannamālakehi ca maṇḍitaṃ.</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Suvaṇṇamaṇimuttādi anekaratanākaraṃ;</p>



<p class="gathalast">Icchantānaṃ janālīnaṃ puññakiñjakkhamā’layaṃ.</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Tama’jjhogayha so dhīro sahassakkhena māpite;</p>



<p class="gathalast">Disvā isiparikkhāre paṇṇasālavare tahiṃ.</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Isivesaṃ gahetvāna viharanto samāhito;</p>



<p class="gathalast">Sattāha’bbhantare pañca abhiñña’ṭṭhavidhā’pi ca.</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Uppādetvā samāpattisukhene’ca tapodhano;</p>



<p class="gathalast">Nabhasā divase’kasmiṃ gacchanto janataṃ isi.</p>



<p class="hangnum"><a name="para35"></a><span class="paranum">35</span>. <a name="O0.0004"></a></p>



<p class="gatha1"> Sodhentama’ñjasaṃ disvā otaritvā nabhā tahiṃ;</p>



<p class="gathalast">Iti taṃ janataṃ pucchi kasmā sodhetha añjasaṃ.</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Sumedha tvaṃ najānāsi dīpaṅkaratathāgato;</p>



<p class="gathalast">Sambodhimu’ttamaṃ patvā dhammacakkama’nuttaraṃ.</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Pavattetvāna lokassa karonto dhammasaṅgahaṃ;</p>



<p class="gathalast">Rammaṃ rammapuraṃ patvā vasatī’ha sudassane.</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Bhikkhusatasahassehi catūhi vimalehi taṃ;</p>



<p class="gathalast">Nimantayimha dānena mayaṃ lokekanāyaka.</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Tassa āgamanatthāya maggaṃ sodhema cakkhuma;</p>



<p class="gathalast">Iti sotassa so tassa sukhaṃ dento jano’braviṃ.</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Buddho’ti vacanaṃ sutvā pītiyo’daggamānaso;</p>



<p class="gathalast">Sakabhāvena saṇṭhātuṃ nevasakkhi guṇākaro.</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Tenā’raddhañjasā dhīro yācitvāna padesakaṃ;</p>



<p class="gathalast">Labhitvā visamaṃ ṭhānaṃ samaṃ kātuṃ samārabhi.</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Nā’laṅkateyeva tahiṃ padese,</p>



<p class="gatha2">Lokekanātho sanarāmarehi;</p>



<p class="gatha3">Sampūjito lokahito mahesi,</p>



<p class="gathalast">Vasīhi saddhiṃ paṭipajji maggaṃ.</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Chabbaṇṇaraṃsijālehi pajjalantaṃ tathāgataṃ;</p>



<p class="gathalast">Āgacchantaṃ tahi disvā modamāno vicintayi.</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Yannūni’massa dhīrassa setuṃ katvāna kaddame;</p>



<p class="gathalast">Sakattānaṃ nipajjaye sasaṅghassa mahesino.</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Dīgharattāma’laṃ taṃ me hitāya ca sukhāya ca;</p>



<p class="gathalast">Icce’vaṃ cintayitvāna nipanno’so jinaṅkuro.</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Pabodhetvāna disvāna cārulocanapaṅkaje;</p>



<p class="gathalast">Puna’pe’vaṃ vicintesi nipanno dhitimā tahiṃ.</p>



<p class="hangnum"><a name="para47"></a><span class="paranum">47</span>. <a name="O0.0005"></a></p>



<p class="gatha1"> Iccheyyaṃ ce’hama’jje’va hantvā’nantaraṇe bhave;</p>



<p class="gathalast">Saṅghassa navako hutvā paviseyyaṃ puraṃ varaṃ.</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Kima’ññātakavesena klesanibbāpaṇena me;</p>



<p class="gathalast">Ayaṃ buddho’va’haṃ buddho hutvā loke anuttaro.</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Janataṃ dhammanāvāya tāretvāna bhavaṇṇavāva;</p>



<p class="gathalast">Nibbāṇapuramā’netvā seyyaṃ me parinibbutaṃ.</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Icce’vaṃ cintayitvāna nipanno kaddame tahiṃ;</p>



<p class="gathalast">Suvaṇṇakadalikkhandhasannibho so’ti sobhati.</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Chabbaṇṇaraṃsīhi virājamānaṃ,</p>



<p class="gatha2">Disvā manuññaṃ sugatattabhāvaṃ;</p>



<p class="gatha3">Sañjātapītīhi udaggacitto,</p>



<p class="gathalast">Sambodhiyā chandama’kāsi dhīro.</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Āgantvāna tahiṃ ṭhānaṃ isiṃ paṅke nipannakaṃ;</p>



<p class="gathalast">Lokassa setubhūto’pi setubhūtaṃ tama’ttano.</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Disvā ussīsake tassa ṭhatvā lokekasetuno;</p>



<p class="gathalast">Lokekalocano dhīro dīpaṅkaratathāgato.</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Gotamo nāma nāmena sambuddho’yaṃ anāgate;</p>



<p class="gathalast">Bhavissatīti vyākāsi sāvake ca purādike.</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Idaṃ vatvāna katvāna sasaṅgho taṃ padakkhiṇaṃ;</p>



<p class="gathalast">Pūjesi aṭṭhamuṭṭhihi kusumehi guṇappiyo.</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Iti kātūna pāyāsi sasaṅgho lokanāyakova;</p>



<p class="gathalast">Rammakaṃ nāma nagaraṃ rammārāmālayālayaṃ</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Jinassa vacanaṃ sutvā uṭṭhahitvāna paṅkato;</p>



<p class="gathalast">Mudito devasaṅghehi kusumādīhi pūjito.</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Pallaṅkamā’bhujitvāna nisīdi kusumāsane;</p>



<p class="gathalast">Mahātapo mahāpañño sumedho damitindriyo.</p>



<p class="hangnum"><a name="para59"></a><span class="paranum">59</span>. <a name="O0.0006"></a></p>



<p class="gatha1"> Devā dasasahassesu cakkavāḷesu moditā;</p>



<p class="gathalast">Abhitvaviṃsu taṃ dhīraṃ nisinnaṃ kusumāsane.</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Nisinno upadhāresi dhamme buddhakare tadā;</p>



<p class="gathalast">Kimuddhaṃ vā adho vā’pi disāsu vidisāsu ca.</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Icce’vaṃ vicinanto so sakalaṃ dhammadhātukaṃ;</p>



<p class="gathalast">Addakkhi sakasantāne paṭhamaṃ dānapāramiṃ.</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Evame’vaṃ gavesanto uttariṃ pāramī vidū;</p>



<p class="gathalast">Sabbā pāramiyo disvā attano ñāṇacakkhunā.</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Saṃsāre saṃsaranto so bahuṃ dukkhaṃ titikkhiya;</p>



<p class="gathalast">Gavesanto’mataṃ santo pūretvā dānapāramiṃ.</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Sattanaṃ kapparukkho’va cintāmaṇi’va kāmado;</p>



<p class="gathalast">Icchiticchitamannādiṃ dadanto dadataṃ varo.</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Tārakāhi bahuṃ katvā nabhe cāruvilocane;</p>



<p class="gathalast">Uppāṭetvā dadaṃ dhīro yācakānaṃ pamodito.</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Mahiyā paṃsuto cā’pi samuddodakato’dhikaṃ;</p>



<p class="gathalast">Dadaṃ sarīramaṃsañca lohitampi ca attano.</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Molinā’laṅkate sīse’dhikaṃ katvā sineruto;</p>



<p class="gathalast">Kampayitvā mahiṃ dento sute cā’pi sakaṅgatāva.</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Sīlanekkammapaññādī pūretvā sabbapāramī;</p>



<p class="gathalast">Vessantarattabhāve’ vampatvā tambhā cuto pana.</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Uppajjitvā surāvāse sundare tusite pure;</p>



<p class="gathalast">Vasanto suciraṃ kālaṃ bhutvānā’tantasampadaṃ.</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Katañjalīhi devehi yācito dipaduttamo;</p>



<p class="gathalast">Sambodhāya mahāvīra kālo tuyhantiādinā.</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Viloketvāna kālādiṃ ñatvā kālanti bodhiyā;</p>



<p class="gathalast">Paṭiññaṃ devasaṅghassa datvā nandanakānanaṃ.</p>



<p class="hangnum"><a name="para72"></a><span class="paranum">72</span>. <a name="O0.0007"></a></p>



<p class="gatha1"> Gantvāna devasaṅghehi sugatiṃ gacchi’to cuto;</p>



<p class="gathalast">Abhitthuto mahāpañño cavitvāna tato idha.</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Susajjitaṅgoruturaṅgamākule,</p>



<p class="gatha2">Vicittanānāpaṇapaṇyasampade;</p>



<p class="gatha3">Manoramuttuṅgajindarājite,</p>



<p class="gathalast">Vibhūsite toraṇaketurāsihi.</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Alaṅkataṭṭālavisālamālaye,</p>



<p class="gatha2">Sugopure sundarasundarālaye;</p>



<p class="gatha3">Sudassanīye kapiḷavhaye pure,</p>



<p class="gathalast">Purindadassā’pi purassa hāsake.</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Bhūpālamoḷiratanālinisevitaṅghi,</p>



<p class="gatha2">Paṅkeruhaṃ vimalanekaguṇādhivāsaṃ;</p>



<p class="gatha3">Okkākarājakulaketumanāthanāthaṃ,</p>



<p class="gathalast">Suddhodanaṃ narapatiṃ pavaraṃ paṭicca.</p>



<p class="hangnum"><a name="para76"></a><span class="paranum">76</span>.</p>



<p class="gatha1"> So sajjhudāmadhavalāmaladassanīya,</p>



<p class="gatha2">Soṇḍāya saṃgahitasetavarāracindaṃ;</p>



<p class="gatha3">Candāvadātavaravāraṇarājavaṇṇaṃ,</p>



<p class="gathalast">Sandassayitva supinena visālapañño.</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Bimbādharāya vikacuppalalocanāya,</p>



<p class="gatha2">Devindacāparaticaḍḍhanabhūlatāya;</p>



<p class="gatha3">Sampuṇṇasommavimalinduvarānanāya,</p>



<p class="gathalast">Sovaṇṇahaṃsayugacārupayodharāya.</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Pādāravindakarapallavasundarāya,</p>



<p class="gatha2">Sovaṇṇavaṇṇatanuvaṇṇavirājitāya;</p>



<p class="gatha3">Sīlādineka guṇabhūsanabhūsitāya,</p>



<p class="gathalast">Māyāya rājavanitāyu’pagañchi kucchiṃ.</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Paṭisandhikkhaṇe tassa jātā’nekavidhabbhutā;</p>



<p class="gathalast">Athā’yaṃ gahitārakkho narehi amarehi ca.</p>



<p class="hangnum"><a name="para80"></a><span class="paranum">80</span>. <a name="O0.0008"></a></p>



<p class="gatha1"> Manuññarattambujakaṇṇikāya,</p>



<p class="gatha2">Mā’sīnasiṅgīpaṭimā’va rammā;</p>



<p class="gatha3">Suvaṇṇavaṇṇo dipadānamindo,</p>



<p class="gathalast">Pallaṅkamā’bhuñchiya mātugabbhe.</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Maṇimhi vippasannamhi rattasuttami’vā’vutaṃ;</p>



<p class="gathalast">Mātucittambujaṃ dhīro bodhayanto padissati.</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Dasamāsāvasānamhi devī rañño kathesi’daṃ;</p>



<p class="gathalast">Mayhaṃ ñātigharaṃ deva gantumi’cchāma’haṃ iti.</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Rañño’tha samanuññatā gacchanti kulama’ttano;</p>



<p class="gathalast">Mahatā parihārena dibbañjasa samañjase.</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Surabhikusumasaṇḍālaṅkatassālasaṇḍaṃ,</p>



<p class="gatha2">Samadahamaramālāgīyamānagganādaṃ;</p>



<p class="gatha3">Nayanavihagasaṅghe avhayantaṃ’va disvā,</p>



<p class="gathalast">Vipularatinivāsaṃ lumbinīkānanaṃ taṃ.</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Vipulatararatiṃ sā tamhi kātūna ramme,</p>



<p class="gatha2">Amarayuvatilīlācārulīlābhirāmā;</p>



<p class="gatha3">Vikasitavarasālasso’pagantvāna mūlaṃ,</p>



<p class="gathalast">Sayama’tinamite kaṃ sālasākhaṃ agaṇhi.</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Tasmiṃ khaṇe kammajamāluta’ssā,</p>



<p class="gatha2">Caliṃsu sānīhi parikkhipitvā;</p>



<p class="gatha3">Deviṃ jano taṃ abhipālayanto,</p>



<p class="gathalast">Tamhā paṭikkamma susaṇṭhitā’tha.</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Sagacāruhemavalayādivibhūsitena,</p>



<p class="gatha2">Accantatambanakharaṃsisamujjalena;</p>



<p class="gatha3">Tulātikomalasurattakarena sākhaṃ,</p>



<p class="gathalast">Olamba tattha majanesi ṭṭhitā’va dhīraṃ.</p>



<p class="hangnum"><a name="para88"></a><span class="paranum">88</span>. <a name="O0.0009"></a></p>



<p class="gatha1"> Sovaṇṇavaṇṇatanuvaṇṇavirājamānaṃ,</p>



<p class="gatha2">Nettābhirāmamatulaṃ atulāya gabbhā;</p>



<p class="gatha3">Sammā pasāritakaraṅghīyugābhirāmaṃ,</p>



<p class="gathalast">Paṅkeruhā kaṇakahaṃsami’vo’tarantaṃ.</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Brahmā managgharativaḍḍhanahemajāla,</p>



<p class="gatha2">Mā’dāya tena upagamma paṭiggahetvā;</p>



<p class="gatha3">‘‘Sammoda devi aya ma’ggataro suto te,</p>



<p class="gathalast">Jāto’’ti tāya purato kathayiṃsu ṭhatvā.</p>



<p class="hangnum"><a name="para90"></a><span class="paranum">90</span>.</p>



<p class="gatha1"> Jāyanti sesamanujā malamakkhitaṅgā,</p>



<p class="gatha2">Jāto pane’sa pavaro dipadānamindo;</p>



<p class="gatha3">Accanta saṇhamalakāsikavatthakamhi,</p>



<p class="gathalast">Nikkhittanagghataracārumaṇī’va suddho.</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Eva’mpi sante sabhato’pagantvā,</p>



<p class="gatha2">Dve vāridhārā subhagassa dehe;</p>



<p class="gatha3">Janettidehe’pi utuṃ manuññaṃ,</p>



<p class="gathalast">Gāhāpayuṃ maṅgalakiccatāya.</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Tesaṃ karaṃ ratikarā ajinappaveṇī,</p>



<p class="gatha2">Mā’dāya tena upagamma paṭiggahesuṃ;</p>



<p class="gatha3">Devā dukūlamayacumbaṭakena vīraṃ,</p>



<p class="gathalast">Tesaṃ karaṃ naravarā narasīharājaṃ.</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Tesaṃ karā ratikaro vimalo’va cando,</p>



<p class="gatha2">Cakkaṅkitorucaraṇehi mahītalasmiṃ;</p>



<p class="gatha3">Sammā patiṭṭhiya puratthimakaṃ disaṃ so,</p>



<p class="gathalast">Olokayittha kamalāyatalocanehi.</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Ekaṅganā nekasatāni cakka,</p>



<p class="gatha2">Vāḷāna’hesuṃ sanarāmarā’tha;</p>



<p class="gatha3">Dhīraṃ sugandhappabhūtīhi tesu,</p>



<p class="gathalast">Sampūjayantā idama’braviṃsu.</p>



<p class="hangnum"><a name="para95"></a><span class="paranum">95</span>. <a name="O0.0010"></a></p>



<p class="gatha1"> Natthe’ttha tumhehi samo sudhīsa,</p>



<p class="gatha2">Eko pumā’pa’ggataro kuto’ti;</p>



<p class="gatha3">Evaṃ disā lokiya lokanātho,</p>



<p class="gathalast">Tapekkhamāno sadisa’mpi ekaṃ.</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Uttarā’bhimukho sattapadaṃ gantvā kathesi’daṃ,</p>



<p class="gathalast">‘‘Aggo’hamasmi lokassa jeṭṭho seṭṭho’’tiādikaṃ.</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Anaññasādhāraṇanādamu’ttamaṃ,</p>



<p class="gatha2">Surāsurabrahmanarindapūjitaṃ;</p>



<p class="gatha3">Narinda’mādāya gato mahājano,</p>



<p class="gathalast">Susajjitaṃ taṃ kapiḷavhayaṃ puraṃ.</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Bhārātibhāranagapādapamerurājaṃ,</p>



<p class="gatha2">Sabba’mpi sāgarajalaṃ vahituṃ samatthā;</p>



<p class="gatha3">Jātakkhaṇe,pi guṇabhārama’sayhamānā,</p>



<p class="gathalast">Saṅkampayī’va pathavī pavarassa tassa.</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Ramiṃsu soṇā hariṇehi saddhiṃ,</p>



<p class="gatha2">Kākā ulūkehi mudaggudaggā;</p>



<p class="gatha3">Supaṇṇarājūhi mahoragā ca,</p>



<p class="gathalast">Majjārasaṅghā’pi ca undurehi.</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Migā migindehi samāgamiṃsu,</p>



<p class="gatha2">Puttehi mātāpitaro yathe’va;</p>



<p class="gatha3">Nāvā videsa’mpi gatā sadesaṃ,</p>



<p class="gathalast">Gatā’ca kaṇḍaṃ sarabhaṅgasatthu.</p>



<p class="hangnum"><a name="para101"></a><span class="paranum">101</span>.</p>



<p class="gatha1"> Nānāvirāgujjalapaṅkajehi,</p>



<p class="gatha2">Vibhūsito santataraṅgamālo;</p>



<p class="gatha3">Mahaṇṇavo āsi tahiṃ jala’mpi,</p>



<p class="gathalast">Accantasātattamu’pāgamāsi.</p>



<p class="hangnum"><a name="para102"></a><span class="paranum">102</span>.</p>



<p class="gatha1"> Suphullaolambakapaṅkajehi,</p>



<p class="gatha2">Samākulattaṃ gaganaṃ agañchi;</p>



<p class="gatha3">Jahiṃsu pakkhī gamanaṃ nabhamhi,</p>



<p class="gathalast">Ṭhitā’ca sindhū’pi asandamānā.</p>



<p class="hangnum"><a name="para103"></a><span class="paranum">103</span>. <a name="O0.0011"></a></p>



<p class="gatha1"> Akālameghappiyasaṅgamena,</p>



<p class="gatha2">Mahīvadhū sommatamā ahosi;</p>



<p class="gatha3">Marūhi vassāpitanekapuppha,</p>



<p class="gathalast">Vibhūsitenā’tivibhūsitāva.</p>



<p class="hangnum"><a name="para104"></a><span class="paranum">104</span>.</p>



<p class="gatha1"> Suphullamālābharaṇābhirāmā,</p>



<p class="gatha2">Lataṅganā’liṃgitapādapindā;</p>



<p class="gatha3">Sugandhakiñjakkhavarambarehi,</p>



<p class="gathalast">Disaṅganāyo atisobhayiṃsu.</p>



<p class="hangnum"><a name="para105"></a><span class="paranum">105</span>.</p>



<p class="gatha1"> Sugandhadhūpehi nabhaṃ asesaṃ,</p>



<p class="gatha2">Pavāsitaṃ rammataraṃ ahosi;</p>



<p class="gatha3">Surāsurindā chanavesadhārī,</p>



<p class="gathalast">Saṃgītiyuttā vicariṃsu sabbe.</p>



<p class="hangnum"><a name="para106"></a><span class="paranum">106</span>.</p>



<p class="gatha1"> Piyaṃvadā sabbajanā ahesuṃ,</p>



<p class="gatha2">Disā asesā’pi ca vippasannā;</p>



<p class="gatha3">Gajā’tigajjiṃsu nadiṃsu sīhā,</p>



<p class="gathalast">Hesāravo cā’si turaṅgamānaṃ.</p>



<p class="hangnum"><a name="para107"></a><span class="paranum">107</span>.</p>



<p class="gatha1"> Saveṇuvīṇā suradundubhī nabhe,</p>



<p class="gatha2">Sakaṃ sakaṃ cārusarampamocayuṃ;</p>



<p class="gatha3">Sapabbatindapputhulokadhātuyā,</p>



<p class="gathalast">Uḷāraobhāsavayo manoramo.</p>



<p class="hangnum"><a name="para108"></a><span class="paranum">108</span>.</p>



<p class="gatha1"> Manuññagandho mudusītalānilo,</p>



<p class="gatha2">Sukhappadaṃ vāyi asesajantuno;</p>



<p class="gatha3">Anekarogādupapīḷitaṃgino,</p>



<p class="gathalast">Tato pamuttā sukhino siyuṃ janā.</p>



<p class="hangnum"><a name="para109"></a><span class="paranum">109</span>.</p>



<p class="gatha1"> Vijambhamānāmitavāḷavījanippa,</p>



<p class="gatha2"><span class="paranum">-</span>Bhābhirāmaṃ bhuvanaṃ ahosi;</p>



<p class="gatha3">Mahiṃhi bhetvā cu’dakāni sandayuṃ,</p>



<p class="gathalast">Gamiṃsu bujjā ujugattataṃ janā.</p>



<p class="hangnum"><a name="para110"></a><span class="paranum">110</span>. <a name="O0.0012"></a></p>



<p class="gatha1"> Andhā paṅgulanaccāni līlopetāni pekkhayuṃ;</p>



<p class="gathalast">Suṇiṃsu badhirā mūga gītiyo’pi manoramā.</p>



<p class="hangnum"><a name="para111"></a><span class="paranum">111</span>.</p>



<p class="gatha1"> Sitalattamu’pāgañchi avīcaggi’pi tāvade;</p>



<p class="gathalast">Modiṃsu jalajā tasmiṃ jantavo pahasiṃsu ca.</p>



<p class="hangnum"><a name="para112"></a><span class="paranum">112</span>.</p>



<p class="gatha1"> Khuppipāsābhi bhūtānaṃ petānaṃ āsi bhojanaṃ;</p>



<p class="gathalast">Lokantare’pi āloko andhakāranirantare.</p>



<p class="hangnum"><a name="para113"></a><span class="paranum">113</span>.</p>



<p class="gatha1"> Atirekatarā tārāvaḷicandadivākarā;</p>



<p class="gathalast">Virociṃsu nabhe bhūmigatāni ratanāni ca.</p>



<p class="hangnum"><a name="para114"></a><span class="paranum">114</span>.</p>



<p class="gatha1"> Mahītalādayo bhetvā nikkhamma uparūpari;</p>



<p class="gathalast">Vicittapañcavaṇṇā’suṃ suphullavipulambujā.</p>



<p class="hangnum"><a name="para115"></a><span class="paranum">115</span>.</p>



<p class="gatha1"> Dundubhādī ca’laṅkārā avādita aghaṭṭitā;</p>



<p class="gathalast">Accantamadhuraṃ nādaṃ pamuñcaṃsu mahītale.</p>



<p class="hangnum"><a name="para116"></a><span class="paranum">116</span>.</p>



<p class="gatha1"> Baddhā saṅkhalikādīhi muñciṃsu manujā tato;</p>



<p class="gathalast">Bhuvane bhavanadvārakavāṭā vivaṭā sayaṃ.</p>



<p class="hangnum"><a name="para117"></a><span class="paranum">117</span>.</p>



<p class="gatha1"> ‘‘Pure kapiḷavatthumhi jāto suddhodanatrajo;</p>



<p class="gathalast">Nisajja bodhimaṇḍe’ti ayaṃ buddho bhavissati.’’</p>



<p class="hangnum"><a name="para118"></a><span class="paranum">118</span>.</p>



<p class="gatha1"> Celukkhepādayo cā’pī pavattentā pamoditā;</p>



<p class="gathalast">Kīḷiṃsu devasaṅghā te tāvatiṃsālaye tadā.</p>



<p class="hangnum"><a name="para119"></a><span class="paranum">119</span>.</p>



<p class="gatha1"> Iddhimanto mahāpañño kāladevalatāpaso;</p>



<p class="gathalast">Suddhodananarindassa dhīmato so kulūpago.</p>



<p class="hangnum"><a name="para120"></a><span class="paranum">120</span>.</p>



<p class="gatha1"> Bhojanassāvasānamhi tāvatiṃsālayaṃ gato;</p>



<p class="gathalast">Gantvā divāvihārāya nisinno bhavane tahiṃ.</p>



<p class="hangnum"><a name="para121"></a><span class="paranum">121</span>.</p>



<p class="gatha1"> Chanavesaṃ gahetvāna kīḷante te udikkhiya;</p>



<p class="gathalast">Santosakāraṇaṃ pucchi tesaṃ te’pi na’mabravuṃ.</p>



<p class="hangnum"><a name="para122"></a><span class="paranum">122</span>.</p>



<p class="gatha1"> Sutvā taṃ tattato tamhā pītiyo’daggamānaso;</p>



<p class="gathalast">Tāvadevo’pagantvāna suddhodananivesanaṃ.</p>



<p class="hangnum"><a name="para123"></a><span class="paranum">123</span>. <a name="O0.0013"></a></p>



<p class="gatha1"> Pavisitvā supaññatte nisisso āsane isi;</p>



<p class="gathalast">‘‘Jāto kira mahārāja putto te nuttaro sudhi.</p>



<p class="hangnum"><a name="para124"></a><span class="paranum">124</span>.</p>



<p class="gatha1"> Daṭṭṭhu’micchāma’haṃ taṃ’’ti āha rājā alaṅkataṃ;</p>



<p class="gathalast">Ānāpetvā kumāraṃ taṃ vandāpetu’mupāgamī.</p>



<p class="hangnum"><a name="para125"></a><span class="paranum">125</span>.</p>



<p class="gatha1"> Kumārabhūtassa’pi tāvadeva guṇānubhāvena manoramāni;</p>



<p class="gathalast">Pādāravindā parivattiya’ggā patiṭṭhitā muddhani tāpasassa.</p>



<p class="hangnum"><a name="para126"></a><span class="paranum">126</span>.</p>



<p class="gatha1"> Tenattabhāvena naruttamassa,</p>



<p class="gatha2">Na vanditabbo tibhavepi koci;</p>



<p class="gatha3">Tilokanāthassa sace hi sīsaṃ,</p>



<p class="gathalast">Tapassino pādatale ṭhapeyyaṃ.</p>



<p class="hangnum"><a name="para127"></a><span class="paranum">127</span>.</p>



<p class="gatha1"> Phāleyyamuddhā khalu tāpasassa paggayha so añjalimuttamassa;</p>



<p class="gathalast">Aṭṭhāsi dhīrassa guṇaṇṇavassa nāsetu’mattāna’mayuttakanti.</p>



<p class="hangnum"><a name="para128"></a><span class="paranum">128</span>.</p>



<p class="gatha1"> Disvāna taṃ acchariyaṃ narindo devātidevassa sakatrajassa;</p>



<p class="gathalast">Pādāravindāna’bhivandi tuṭṭho vicittacakkaṅkitakomalāni.</p>



<p class="hangnum"><a name="para129"></a><span class="paranum">129</span>.</p>



<p class="gatha1"> Yadā’si rañño puthuvappamaṅgalaṃ tadā puraṃ devapuraṃ’va sajjitaṃ;</p>



<p class="gathalast">Vibhūsitā tā janatā manoramā samāgatā tassa niketamuttamaṃ.</p>



<p class="hangnum"><a name="para130"></a><span class="paranum">130</span>.</p>



<p class="gatha1"> Vibhūsitaṅgo janatāhi tāhi so purakkhato bhūsanabhūsitatrajaṃ;</p>



<p class="gathalast">Tamā’dayitvā’tulavappamaṅgalaṃ surindalīlāya gato narissaro.</p>



<p class="hangnum"><a name="para131"></a><span class="paranum">131</span>.</p>



<p class="gatha1"> Nānāvirāgujjalacārusāni parikkhite kamhi ca jambumūle;</p>



<p class="gathalast">Sayāpayitvā bahimaṅgalaṃ taṃ udikkhituṃ dhātigaṇā gamiṃsu.</p>



<p class="hangnum"><a name="para132"></a><span class="paranum">132</span>. <a name="O0.0014"></a></p>



<p class="gatha1"> Suvaṇṇatārādivirājamāna’vitānajotujjalajambumūle;</p>



<p class="gathalast">Nisajja dhīro sayane manuññe’jhānaṃ samāpajji katāvakāso.</p>



<p class="hangnum"><a name="para133"></a><span class="paranum">133</span>.</p>



<p class="gatha1"> Suvaṇṇabimbaṃ viya taṃ nisinnaṃ chāyañca tassā ṭhitame’va disvā;</p>



<p class="gathalast">Tamabravī dhātijano’pagantvā ‘‘puttassa te abbhutamī’disanti.’’</p>



<p class="hangnum"><a name="para134"></a><span class="paranum">134</span>.</p>



<p class="gatha1"> Visuddhacandānanabhāsurassa sutvāna taṃ paṅkajalocanassa;</p>



<p class="gathalast">Savandanaṃ me dutiya’nti vatvā puttassa pāde sirasā’bhivandi.</p>



<p class="hangnum"><a name="para135"></a><span class="paranum">135</span>.</p>



<p class="gatha1"> Tadaññānipi lokasmiṃ jātā’nekavidhabbhutā;</p>



<p class="gathalast">Dassitā me samāsena ganthavitthārabhīrunā.</p>



<p class="hangnum"><a name="para136"></a><span class="paranum">136</span>.</p>



<p class="gatha1"> Yasmiṃ vicittamaṇimaṇḍitamandirānaṃ,</p>



<p class="gatha2">Nānāvitānasayanāsanamaṇḍitānaṃ;</p>



<p class="gatha3">Nisseṇi seṇi puthubhūmikabhūsitānaṃ,</p>



<p class="gathalast">Tiṇṇaṃ utūnama’nurūpama’laṅkatānaṃ.</p>



<p class="hangnum"><a name="para137"></a><span class="paranum">137</span>.</p>



<p class="gatha1"> Siṅgesu raṃsinikarā suramandirānaṃ,</p>



<p class="gatha2">Siṅgesu raṃsimapahāsakarā’va niccaṃ;</p>



<p class="gatha3">Ādiccaraṃsi viya paṅkajakānanāni,</p>



<p class="gathalast">Lokānanambujavanāni vikāsayanti.</p>



<p class="hangnum"><a name="para138"></a><span class="paranum">138</span>.</p>



<p class="gatha1"> Nānā maṇivicittāhi bhittīti vanitā sadā;</p>



<p class="gathalast">Vinā’pi dappaṇacchāyaṃ pasādhenti sakaṃ tanuṃ.</p>



<p class="hangnum"><a name="para139"></a><span class="paranum">139</span>.</p>



<p class="gatha1"> Telāsanagasaṅkāsaṃ vilocanarasāyanaṃ;</p>



<p class="gathalast">Sudhālaṅkatapākāravalayaṃ yattha dissate.</p>



<p class="hangnum"><a name="para140"></a><span class="paranum">140</span>.</p>



<p class="gatha1"> Indanīloruvalayaṃ nānā ratanabhūsitaṃ;</p>



<p class="gathalast">Dissate’va sadā yasmiṃ parikhānekapaṅkajā.</p>



<p class="hangnum"><a name="para141"></a><span class="paranum">141</span>. <a name="O0.0015"></a></p>



<p class="gatha1"> Patvāna vuddhiṃ vipule manuññe,</p>



<p class="gatha2">Bhutvāna kāme ca tahiṃ vasanto;</p>



<p class="gatha3">Gacchaṃ tilokekavilocano so,</p>



<p class="gathalast">Uyyānakīḷāya mahāpathamhi.</p>



<p class="hangnum"><a name="para142"></a><span class="paranum">142</span>.</p>



<p class="gatha1"> Kamena jiṇṇaṃ byadhitaṃ matañca,</p>



<p class="gatha2">Disvāna rūpaṃ tibhave viratto;</p>



<p class="gatha3">Manoramaṃ pabbajitañca rūpaṃ,</p>



<p class="gathalast">Katvā ratiṃ tamhi catutthavāre.</p>



<p class="hangnum"><a name="para143"></a><span class="paranum">143</span>.</p>



<p class="gatha1"> Suphullanānātarusaṇḍamaṇḍitaṃ sikhaṇḍisaṇḍādidijūpakūjitaṃ;</p>



<p class="gathalast">Sudassanīyaṃ viya nandanaṃ vanaṃ manoramuyyānama’gā mahāyaso.</p>



<p class="hangnum"><a name="para144"></a><span class="paranum">144</span>.</p>



<p class="gatha1"> Suraṅganā sundarasundarīnaṃ manorame vāditanaccagīte surindalīlāya;</p>



<p class="gathalast">Tahiṃ narindo ramitva kāmaṃ dipadāna’mindo.</p>



<p class="hangnum"><a name="para145"></a><span class="paranum">145</span>.</p>



<p class="gatha1"> Ābhujitvāna pallaṅkaṃ nisinno rucirāsane;</p>



<p class="gathalast">Kārāpetuma’cintesi dehabhūsana’mattano.</p>



<p class="hangnum"><a name="para146"></a><span class="paranum">146</span>.</p>



<p class="gatha1"> Tassa cittaṃ viditvāna vissakammassi’daṃbravī;</p>



<p class="gathalast">Alaṅkarohi siddhattha’miti devānamissaro.</p>



<p class="hangnum"><a name="para147"></a><span class="paranum">147</span>.</p>



<p class="gatha1"> Tenā’ṇatto’pagantvāna vissakammo yasassino;</p>



<p class="gathalast">Dasadussasahassehi sīsaṃ veṭhesi sobhanaṃ.</p>



<p class="hangnum"><a name="para148"></a><span class="paranum">148</span>.</p>



<p class="gatha1"> Tanuṃ manuññampi akāsi sobhanaṃ,</p>



<p class="gatha2">Anaññasādhāraṇalakkhaṇujjalaṃ;</p>



<p class="gatha3">Vicittanānuttamabhūsanehi so,</p>



<p class="gathalast">Sugandhigandhuppalacandanādinā.</p>



<p class="hangnum"><a name="para149"></a><span class="paranum">149</span>.</p>



<p class="gatha1"> Vibhūsito tena vibhūsitaṅginā,</p>



<p class="gatha2">Tahiṃ nisinno vimale silātale;</p>



<p class="gatha3">Suraṅganāsannibhasundarīhi so,</p>



<p class="gathalast">Purakkhato devapatīva sobhati.</p>



<p class="hangnum"><a name="para150"></a><span class="paranum">150</span>. <a name="O0.0016"></a></p>



<p class="gatha1"> Suddhodananarindena pesitaṃ sāsanuttamaṃ;</p>



<p class="gathalast">‘‘Putto te putta jāto’’ti sutvāna dīpaduttamo.</p>



<p class="hangnum"><a name="para151"></a><span class="paranum">151</span>.</p>



<p class="gatha1"> ‘‘Mama’jja bandhanaṃ jātaṃ’’iti vatvāna tāvade;</p>



<p class="gathalast">Samiddhaṃ sabbakāmehi agamā sundaraṃ puraṃ.</p>



<p class="hangnum"><a name="para152"></a><span class="paranum">152</span>.</p>



<p class="gatha1"> Ṭhitā uparipāsāde kisāgotami taṃ tadā;</p>



<p class="gathalast">Rājentaṃ sataraṃsi’ṃva rājaṃ disvā kathe si’daṃ.</p>



<p class="hangnum"><a name="para153"></a><span class="paranum">153</span>.</p>



<p class="gatha1"> ‘‘Yesaṃ sūnu ayaṃ dhīro yā ca jāyā imassa tu;</p>



<p class="gathalast">Te sabbe nibbutā nūna sadā’nūnaguṇassa ve’’.</p>



<p class="hangnum"><a name="para154"></a><span class="paranum">154</span>.</p>



<p class="gatha1"> Itī’disaṃ giraṃ sutvā manuññaṃ tāya bhāsitaṃ;</p>



<p class="gathalast">Sañjātapītiyā pīno gacchamāno sakālayaṃ.</p>



<p class="hangnum"><a name="para155"></a><span class="paranum">155</span>.</p>



<p class="gatha1"> Sītalaṃ vimalaṃ hāriṃ hāraṃ taṃ rativaḍḍhanaṃ;</p>



<p class="gathalast">Pesetvā santikaṃ tassā omuñcitvāna kaṇṭhato.</p>



<p class="hangnum"><a name="para156"></a><span class="paranum">156</span>.</p>



<p class="gatha1"> Pāsādama’bhirūhitvā vejayantaṃ’va sundaraṃva;</p>



<p class="gathalast">Nipajji devarājā’va sayane so mahārahe.</p>



<p class="hangnum"><a name="para157"></a><span class="paranum">157</span>.</p>



<p class="gatha1"> Sundarī taṃ purakkhatvā surasundarisannibhā;</p>



<p class="gathalast">Payojayiṃsu naccāni gītāni vividhāni’pi.</p>



<p class="hangnum"><a name="para158"></a><span class="paranum">158</span>.</p>



<p class="gatha1"> Pabbajjābhirato dhīro pañcakāme nirālayo;</p>



<p class="gathalast">Tādise naccagīte’pi na ramitvā manorame.</p>



<p class="hangnum"><a name="para159"></a><span class="paranum">159</span>.</p>



<p class="gatha1"> Nipanno vissamitvāna īsakaṃ sayane tahiṃ;</p>



<p class="gathalast">Pallaṅkamā’bhujitvāna mahāvīro mahīpati.</p>



<p class="hangnum"><a name="para160"></a><span class="paranum">160</span>.</p>



<p class="gatha1"> Nisinno’va’nekappakāraṃ vikāraṃ,</p>



<p class="gatha2">Padisvāna niddupagānaṃ vadhūnaṃ;</p>



<p class="gatha3">Gamissāmi’dānī’ti ubbiggacitto,</p>



<p class="gathalast">Bhave dvāramūlaṃ’pagantvāna rammaṃ.</p>



<p class="hangnum"><a name="para161"></a><span class="paranum">161</span>.</p>



<p class="gatha1"> Ṭhapetvāna sīsaṃ subhummārakasmiṃ,</p>



<p class="gatha2">Suṇissāmi dhīrassa saddanti tasmiṃ;</p>



<p class="gatha3">Nipannaṃ sudantaṃ pasādāvahantaṃ,</p>



<p class="gathalast">Sahāyaṃ amaccaṃ mahāpuññavantaṃ.</p>



<p class="hangnum"><a name="para162"></a><span class="paranum">162</span>. <a name="O0.0017"></a></p>



<p class="gatha1"> Acchannasavanaṃ channaṃ āmantetvā kathesi’daṃ;</p>



<p class="gathalast">‘‘Ānehi iti kappetvā kanthakaṃ nāma sindhavaṃ.’’</p>



<p class="hangnum"><a name="para163"></a><span class="paranum">163</span>.</p>



<p class="gatha1"> So channo patigaṇhitvā taṃ giraṃ tena bhāsitaṃ;</p>



<p class="gathalast">Tato gantvāna kappetvā sīghamā’nesi sindhavaṃ.</p>



<p class="hangnum"><a name="para164"></a><span class="paranum">164</span>.</p>



<p class="gatha1"> Abhinikkhamanaṃ tassa ñatvā varaturaṅgamo;</p>



<p class="gathalast">Tena sajjiyamāno so hesāravamu’dīrayi.</p>



<p class="hangnum"><a name="para165"></a><span class="paranum">165</span>.</p>



<p class="gatha1"> Pattharitvāna gacchantaṃ saddaṃ taṃ sakalaṃ puraṃ;</p>



<p class="gathalast">Sabbe suragaṇā tasmiṃ sotuṃ nā’daṃsu kassaci.</p>



<p class="hangnum"><a name="para166"></a><span class="paranum">166</span>.</p>



<p class="gatha1"> Atha so sajjanānando uttamaṃ puttama’ttano;</p>



<p class="gathalast">Passitvā paṭhamaṃ gantvā pacchā buddho bhavāma’haṃ.</p>



<p class="hangnum"><a name="para167"></a><span class="paranum">167</span>.</p>



<p class="gatha1"> Cintayitvāna eva’mpi gantvā jāyānivesanaṃ;</p>



<p class="gathalast">Ṭhapetvā pādadu’mmāre gīvaṃ anto pavesiya.</p>



<p class="hangnum"><a name="para168"></a><span class="paranum">168</span>.</p>



<p class="gatha1"> Kusumehi samākiṇṇe devindasayanūpame;</p>



<p class="gathalast">Nipannaṃ mātuyā saddhiṃ sayane sakama’trajaṃ.</p>



<p class="hangnum"><a name="para169"></a><span class="paranum">169</span>.</p>



<p class="gatha1"> Viloketvāna cintesi iti lokekanāyako;</p>



<p class="gathalast">Sacā’haṃ deviyā bāhuma’panetvā mama’trajaṃ.</p>



<p class="hangnum"><a name="para170"></a><span class="paranum">170</span>.</p>



<p class="gatha1"> Gaṇhissāma’ntarāya’mpi kareyya gamanassa me;</p>



<p class="gathalast">Pabujjhitvā mahantena pemene’sā yasodharā.</p>



<p class="hangnum"><a name="para171"></a><span class="paranum">171</span>.</p>



<p class="gatha1"> Buddho hutvā punā’gamma passissāmī’ti atrajaṃ;</p>



<p class="gathalast">Narādhipo tadā tamhā pāsādatalato’tari.</p>



<p class="hangnum"><a name="para172"></a><span class="paranum">172</span>.</p>



<p class="gatha1"> Pesalānanakaraṅghipaṅkajā hāsaphenabhamuvīcibhāsurā;</p>



<p class="gathalast">Nettanīlakamalā yasodharākomudī’va nayanālipatthitā.</p>



<p class="hangnum"><a name="para173"></a><span class="paranum">173</span>.</p>



<p class="gatha1"> Samattho assa ko tassā jahituṃ dehasampadaṃ;</p>



<p class="gathalast">Vindamāno vinā dhīraṃ ṭhitaṃ paramimuddhani.</p>



<p class="hangnum"><a name="para174"></a><span class="paranum">174</span>.</p>



<p class="gatha1"> ‘‘Asso sāmi mayānīto kālaṃ jāna rathesabha’’;</p>



<p class="gathalast">Iti abravi channo so bhūpālassa yasassino.</p>



<p class="hangnum"><a name="para175"></a><span class="paranum">175</span>. <a name="O0.0018"></a></p>



<p class="gatha1"> Mahīpati tadā sutvā channeno’dīritaṃ giraṃ;</p>



<p class="gathalast">Pāsādā otaritvāna gantvā kanthakasantikaṃ.</p>



<p class="hangnum"><a name="para176"></a><span class="paranum">176</span>.</p>



<p class="gatha1"> Tassi’daṃ vacanaṃ bhāsi sabbasattahite rato;</p>



<p class="gathalast">‘‘Kanthaka’jje’karattiṃ mā tārehi’’ sanarāmaraṃ.</p>



<p class="hangnum"><a name="para177"></a><span class="paranum">177</span>.</p>



<p class="gatha1"> Lokamu’ttārayissāmi buddho hutvā anuttaro;</p>



<p class="gathalast">Bhavasāgarato ghorajarādimakarākarā.’’</p>



<p class="hangnum"><a name="para178"></a><span class="paranum">178</span>.</p>



<p class="gatha1"> Idaṃ vatvā tamā’ruyha sindhavaṃ saṅkhasannibhaṃ;</p>



<p class="gathalast">Gāhāpetvāna channena sudaḷhaṃ tassa vāladhiṃ.</p>



<p class="hangnum"><a name="para179"></a><span class="paranum">179</span>.</p>



<p class="gatha1"> Patvāna so mahādvārasamīpaṃ samacintayi;</p>



<p class="gathalast">Bhaveyya vivaṭaṃ dvāraṃ yena kenaci no sace.</p>



<p class="hangnum"><a name="para180"></a><span class="paranum">180</span>.</p>



<p class="gatha1"> Vāladhiṃ gahiteneva saddhiṃ channena kanthakaṃ,</p>



<p class="gatha2">Nippīḷayitvā satthīhi imamaccuggataṃ subhaṃ;</p>



<p class="gathalast">Ullaṅghitvāna pākāraṃ gacchāmī’ti mahabbalo.</p>



<p class="hangnum"><a name="para181"></a><span class="paranum">181</span>.</p>



<p class="gatha1"> Tathā thāmabalūpeto channo’pi turaguttamo;</p>



<p class="gathalast">Visuṃ visuṃ vicintesuṃ pākāraṃ samatikkamaṃ.</p>



<p class="hangnum"><a name="para182"></a><span class="paranum">182</span>.</p>



<p class="gatha1"> Tassa cittaṃ viditvāna moditā gamane subhe;</p>



<p class="gathalast">Vivariṃsu tadā dvāraṃ dvāre’dhiggahitā surā.</p>



<p class="hangnum"><a name="para183"></a><span class="paranum">183</span>.</p>



<p class="gatha1"> Taṃ siddhatthama’siddhatthaṃ karissāmī’ti cintiya;</p>



<p class="gathalast">Āgantvā tassi’daṃ bhāsi antalikkhe ṭṭhitantiko.</p>



<p class="hangnum"><a name="para184"></a><span class="paranum">184</span>.</p>



<p class="gatha1"> ‘‘Mā nikkhami mahāvīra ito te sattame dine;</p>



<p class="gathalast">Dibbaṃ tu cakkaratanaṃ addhā pātubhavissati.’’</p>



<p class="hangnum"><a name="para185"></a><span class="paranum">185</span>.</p>



<p class="gatha1"> Iccevaṃ vuccamāno so antakena mahāyaso;</p>



<p class="gathalast">‘‘Ko’si tvami’ti’’taṃ bhāsi māro ca’ttānamā’disi.</p>



<p class="hangnum"><a name="para186"></a><span class="paranum">186</span>.</p>



<p class="gatha1"> ‘‘Mārajānāma’haṃ mayhaṃ dibbacakkassa sambhavaṃ;</p>



<p class="gathalast">Gaccha tvami’dha mā tiṭṭha na’mhi rajjenamatthiko.</p>



<p class="hangnum"><a name="para187"></a><span class="paranum">187</span>.</p>



<p class="gatha1"> Sabbaṃ dasasahassimpi lokadhātuma’haṃ pana;</p>



<p class="gathalast">Unnādetvā bhavissāmi buddho lokekanāyako.’’</p>



<p class="hangnum"><a name="para188"></a><span class="paranum">188</span>. <a name="O0.0019"></a></p>



<p class="gatha1"> Evaṃ vutte mahāsatte attano giramu’ttariṃ;</p>



<p class="gathalast">Gāhāpetuma’sakkonto tatthe’va’ntaradhāyi’so.</p>



<p class="hangnum"><a name="para189"></a><span class="paranum">189</span>.</p>



<p class="gatha1"> Pāpimassa idaṃ vatvā cakkavattisirimpi ca;</p>



<p class="gathalast">Pahāya khepiṇḍaṃ’va paccusasamaye vasiṃ.</p>



<p class="hangnum"><a name="para190"></a><span class="paranum">190</span>.</p>



<p class="gatha1"> Gacchantama’bhipūjetuṃ samāgantvāna tāvade;</p>



<p class="gathalast">Ratanukkāsahassāni dhārayantā marū tahiṃ.</p>



<p class="hangnum"><a name="para191"></a><span class="paranum">191</span>.</p>



<p class="gatha1"> Pacchato purato tassa ubhopassesu gacchare;</p>



<p class="gathalast">Tathe’va abhipūjentā supaṇṇā ca mahoragā.</p>



<p class="hangnum"><a name="para192"></a><span class="paranum">192</span>.</p>



<p class="gatha1"> Suvipulasurasenā cārulīlābhirāmā,</p>



<p class="gatha2">Kusumasaliladhārā vassayantā nabhamhā;</p>



<p class="gatha3">Ihahi dasasahassī cakkavāḷā gatā tā,</p>



<p class="gathalast">Sukhumatanutametodaggudaggā caranti.</p>



<p class="hangnum"><a name="para193"></a><span class="paranum">193</span>.</p>



<p class="gatha1"> Yasmiṃ sugandhavarapupphasudhūpa cuṇṇa,</p>



<p class="gatha2">Hemaddhajappabhutibhāsuracārumagge;</p>



<p class="gatha3">Gacchaṃ mahājavavaraṅga turaṃga rājā,</p>



<p class="gathalast">Gantuṃ na sakkhi javato kusumādilaggo.</p>



<p class="hangnum"><a name="para194"></a><span class="paranum">194</span>.</p>



<p class="gatha1"> Itthaṃ tamhi pathe ramme vattamāne mahāmahe;</p>



<p class="gathalast">Gacchanto rattisesena tiṃsayojanamañjase.</p>



<p class="hangnum"><a name="para195"></a><span class="paranum">195</span>.</p>



<p class="gatha1"> Patvā’nomānadītīraṃ piṭṭhito turagassa so;</p>



<p class="gathalast">Otaritvāna vimale sītale sikatātale.</p>



<p class="hangnum"><a name="para196"></a><span class="paranum">196</span>.</p>



<p class="gatha1"> Vissamitvā idaṃ vatvā ‘‘gacchāhī’ti sakaṃ puraṃ;</p>



<p class="gathalast">Ābharaṇāni ādiya channe’maṃ guragampi ca.’’</p>



<p class="hangnum"><a name="para197"></a><span class="paranum">197</span>.</p>



<p class="gatha1"> Ṭhito tasmiṃ mahāvīro accanta nisitā’sinā;</p>



<p class="gathalast">Sugandhavāsitaṃ moḷiṃ chetvā’nukkhipi ambare.</p>



<p class="hangnum"><a name="para198"></a><span class="paranum">198</span>.</p>



<p class="gatha1"> Cāruhemasumuggena kesadhātuṃ nabhuggataṃ;</p>



<p class="gathalast">Pūjanatthaṃ sahassakkho sirasā sampaṭicchiya.</p>



<p class="hangnum"><a name="para199"></a><span class="paranum">199</span>. <a name="O0.0020"></a></p>



<p class="gatha1"> Vilocanānandakarindanīlamayehi cūḷāmaṇi cetiyaṃ so;</p>



<p class="gathalast">Patiṭṭhapesā’malatāvatiṃse ubbedhato yojanamattamaggā.</p>



<p class="hangnum"><a name="para200"></a><span class="paranum">200</span>.</p>



<p class="gatha1"> Uttamaṭṭhaparikkhāraṃ dhāretvā brahmunābhataṃ;</p>



<p class="gathalast">Ambare’ca pavijjhittha varaṃ dussayugampi ca.</p>



<p class="hangnum"><a name="para201"></a><span class="paranum">201</span>.</p>



<p class="gatha1"> Tamā’dāya mahābrahmā brahmaloke manoramaṃ;</p>



<p class="gathalast">Dvādasayojanubbedhaṃ dussathūpaṃ akārayi.</p>



<p class="hangnum"><a name="para202"></a><span class="paranum">202</span>.</p>



<p class="gatha1"> Nāmenā’nupiyaṃ nāma gantvā ambavanaṃ tahiṃ;</p>



<p class="gathalast">Sattāhaṃ vītināmetvā pabbajjāsukhato tato.</p>



<p class="hangnum"><a name="para203"></a><span class="paranum">203</span>.</p>



<p class="gatha1"> Gantvāne’kadinene’va tiṃsayojanamañjasaṃ;</p>



<p class="gathalast">Patvā rājagahaṃ dhīro piṇḍāya cari subbato.</p>



<p class="hangnum"><a name="para204"></a><span class="paranum">204</span>.</p>



<p class="gatha1"> Indanīlasilāyā’pi katā pākāragopurā;</p>



<p class="gathalast">Hemacalā’va dissanti tassā’bhāgi tahiṃ tadā.</p>



<p class="hangnum"><a name="para205"></a><span class="paranum">205</span>.</p>



<p class="gatha1"> Ko’yaṃ sakko nukho brahmā māro nāgo’tiādinā;</p>



<p class="gathalast">Bhiyyo kotuhaḷappatto padisvā taṃ mahājano.</p>



<p class="hangnum"><a name="para206"></a><span class="paranum">206</span>.</p>



<p class="gatha1"> Pavisitvā garahetūna bhattaṃ yāpanamattakaṃ;</p>



<p class="gathalast">Yugamattaṃ’va pekkhanto gacchanto rājavīthiyaṃ.</p>



<p class="hangnum"><a name="para207"></a><span class="paranum">207</span>.</p>



<p class="gatha1"> Mathitaṃ merumanthena samudda’va mahājanaṃ;</p>



<p class="gathalast">Tamhā so ākulī katvā gantvā paṇḍavapabbataṃ.</p>



<p class="hangnum"><a name="para208"></a><span class="paranum">208</span>.</p>



<p class="gatha1"> Tato tasse’va chāyāya bhūmibhāge manorame;</p>



<p class="gathalast">Nisinno missakaṃ bhattaṃ paribhuñjitumā’rabhi.</p>



<p class="hangnum"><a name="para209"></a><span class="paranum">209</span>.</p>



<p class="gatha1"> Paccavekkhaṇamattena antasappaṃ nivārisa;</p>



<p class="gathalast">Dehavammikato dhīro nikkhamantaṃ mahabbalo.</p>



<p class="hangnum"><a name="para210"></a><span class="paranum">210</span>.</p>



<p class="gatha1"> Bhutvāna bimbisārena narindena narāsabho;</p>



<p class="gathalast">Nimantino’pi rajjena upagantvāna’nekadhā.</p>



<p class="hangnum"><a name="para211"></a><span class="paranum">211</span>. <a name="O0.0021"></a></p>



<p class="gatha1"> Paṭikkhipiya taṃ rajjaṃ atha tenā’bhiyācito;</p>



<p class="gathalast">Dhammaṃ desehi mayhanti buddho hutvā anuttaro.</p>



<p class="hangnum"><a name="para212"></a><span class="paranum">212</span>.</p>



<p class="gatha1"> Datvā paṭiññaṃ manujādhipassa dhīro’pagantvāna padhānabhūmiṃ;</p>



<p class="gathalast">Anaññasādhāraṇadukkarāni katvā tato kiñci apassamāno.</p>



<p class="hangnum"><a name="para213"></a><span class="paranum">213</span>.</p>



<p class="gatha1"> Oḷārikannapānāni bhuñjitvā dehasampadaṃ;</p>



<p class="gathalast">Patvā’japālanigrodhamūlaṃ patto suro viya.</p>



<p class="hangnum"><a name="para214"></a><span class="paranum">214</span>.</p>



<p class="gatha1"> Puratthā’bhimukho hutvā nisinno’si jutindharo;</p>



<p class="gathalast">Dehavaṇṇehi nigrodho hemavaṇṇo’si tassa so.</p>



<p class="hangnum"><a name="para215"></a><span class="paranum">215</span>.</p>



<p class="gatha1"> Samiddhapatthanā ekā sujātā nāma sundarī;</p>



<p class="gathalast">Hemapātiṃ sapāyāsaṃ sīsenā’dāya onatā.</p>



<p class="hangnum"><a name="para216"></a><span class="paranum">216</span>.</p>



<p class="gatha1"> Tasmiṃ adhiggahītassa rukkhadevassa tāvade;</p>



<p class="gathalast">Baliṃ dammī’ti gantvāna disvā tā dīpaduttamaṃ.</p>



<p class="hangnum"><a name="para217"></a><span class="paranum">217</span>.</p>



<p class="gatha1"> Dovo’ti saññāya udaggacittā pāyāsapātiṃ pavarassa datvā;</p>



<p class="gathalast">‘‘Āsiṃsanā ijjhiyathā hi mayhaṃ tuyhampi sā sāmi samijjhitū’ti.’’</p>



<p class="hangnum"><a name="para218"></a><span class="paranum">218</span>.</p>



<p class="gatha1"> Icce’vaṃ vacanaṃ vatvā gatā tamhā varaṅganā;</p>



<p class="gathalast">Atha pāyāsapātiṃ taṃ gahetvā munipuṅgavo.</p>



<p class="hangnum"><a name="para219"></a><span class="paranum">219</span>.</p>



<p class="gatha1"> Gantvā nerañjarātīraṃ bhūtvā taṃ varabhojanaṃ;</p>



<p class="gathalast">Paṭisotaṃ pavissajji tassā pātiṃ manoramaṃ.</p>



<p class="hangnum"><a name="para220"></a><span class="paranum">220</span>.</p>



<p class="gatha1"> Jantālipālimananettavilumpamānaṃ,</p>



<p class="gatha2">Samphullasālavanarājivirājamānaṃ;</p>



<p class="gatha3">Devindanandanavanaṃ’va’bhinandanīya,</p>



<p class="gathalast">Mu’yyānamu’ttamataraṃ pavaro’pagantvā.</p>



<p class="hangnum"><a name="para221"></a><span class="paranum">221</span>.</p>



<p class="gatha1"> Katvā divāvihāraṃ so sāyaṇhasamaye tahiṃ;</p>



<p class="gathalast">Gacchaṃ kesaralīlāya bodhipādapasantikaṃ.</p>



<p class="hangnum"><a name="para222"></a><span class="paranum">222</span>. <a name="O0.0022"></a></p>



<p class="gatha1"> Brahmasurāsuramahoragapakkhirāja,</p>



<p class="gatha2">Saṃsajjitoruvaṭume dipadānamindo;</p>



<p class="gatha3">Pāyāsi sotthiyadvijo tiṇahārako taṃ,</p>



<p class="gathalast">Disvāna tassa adadā tiṇamuṭṭhiyo so.</p>



<p class="hangnum"><a name="para223"></a><span class="paranum">223</span>.</p>



<p class="gatha1"> Indivarāravindādikusumāna’mbarā tahiṃ;</p>



<p class="gathalast">Patantī vuṭṭhidhārā’va gacchante dīpaduttame.</p>



<p class="hangnum"><a name="para224"></a><span class="paranum">224</span>.</p>



<p class="gatha1"> Cārucandanacuṇṇādi’dhupagandhehi nekadhā;</p>



<p class="gathalast">Anokāso’si ākāso gacchante dīpaduttame.</p>



<p class="hangnum"><a name="para225"></a><span class="paranum">225</span>.</p>



<p class="gatha1"> Ratanujjalachattehi cāruhemaddhajehi ca;</p>



<p class="gathalast">Anokāso’si ākāso gacchante dipaduttame.</p>



<p class="hangnum"><a name="para226"></a><span class="paranum">226</span>.</p>



<p class="gatha1"> Velukkhepasahassehi kīḷantehi marūhi’pi;</p>



<p class="gathalast">Anokāso’si ākāso gacchante dipaduttame.</p>



<p class="hangnum"><a name="para227"></a><span class="paranum">227</span>.</p>



<p class="gatha1"> Suradundubhivajjāni karontehi marūhipi;</p>



<p class="gathalast">Anokāso’si ākāso gacchante dipaduttame.</p>



<p class="hangnum"><a name="para228"></a><span class="paranum">228</span>.</p>



<p class="gatha1"> Suraṅganāhi saṅgitiṃ gāyantihi’pi’nekadhā;</p>



<p class="gathalast">Anokāso’si ākāso gacchante dipaduttame.</p>



<p class="hangnum"><a name="para229"></a><span class="paranum">229</span>.</p>



<p class="gatha1"> Manoramā kiṇṇarakiṇṇaraṅganā,</p>



<p class="gatha2">Manoramaṅgā uragoragaṅkanā;</p>



<p class="gatha3">Manoramā tamhi ca naccagītiyo,</p>



<p class="gathalast">Manoramā’nekavidhā pavattayuṃ.</p>



<p class="hangnum"><a name="para230"></a><span class="paranum">230</span>.</p>



<p class="gatha1"> Tadā mahoghe’va mahāmagehi,</p>



<p class="gatha2">Pavattamāne iti so mahāyaso;</p>



<p class="gatha3">Tiṇe gahetvā tibhavekanāyako,</p>



<p class="gathalast">Upāgato bodhidumindasantikaṃ.</p>



<p class="hangnum"><a name="para231"></a><span class="paranum">231</span>.</p>



<p class="gatha1"> Viddumāsitaselaggarajatācalasannibhaṃ;</p>



<p class="gathalast">Katvā padakkhiṇaṃ bodhipādapaṃ dipaduttamo.</p>



<p class="hangnum"><a name="para232"></a><span class="paranum">232</span>.</p>



<p class="gatha1"> Puratthimadisābhāge acale raṇadhaṃsake;</p>



<p class="gathalast">Mahītale ṭhito dhīro cālesi tiṇamuṭṭhiyo.</p>



<p class="hangnum"><a name="para233"></a><span class="paranum">233</span>. <a name="O0.0023"></a></p>



<p class="gatha1"> Viddasahatthamatto so pallaṅko āsi tāvade;</p>



<p class="gathalast">Atha naṃ abbhutaṃ disvā mahāpañño vicintayi.</p>



<p class="hangnum"><a name="para234"></a><span class="paranum">234</span>.</p>



<p class="gatha1"> ‘‘Maṃsalohitamaṭṭhi ca nahārū ca taco ca me;</p>



<p class="gathalast">Kāmaṃ sussatu nevā’haṃ jahāmi vīriyaṃ’’iti.</p>



<p class="hangnum"><a name="para235"></a><span class="paranum">235</span>.</p>



<p class="gatha1"> Ābhujitvā mahāvīro pallaṅkama’parājitaṃ;</p>



<p class="gathalast">Pācinābhimukho tasmiṃ nisīdi dīpaduttamo.</p>



<p class="hangnum"><a name="para236"></a><span class="paranum">236</span>.</p>



<p class="gatha1"> Devadevassa devindo saṅkhamā’dāya tāvade;</p>



<p class="gathalast">Vīsuttarasatubbedhaṃ dhamayanto tahiṃ ṭhito.</p>



<p class="hangnum"><a name="para237"></a><span class="paranum">237</span>.</p>



<p class="gatha1"> Dutiyaṃ puṇṇacandaṃ’va setacchattaṃ tiyojanaṃ;</p>



<p class="gathalast">Dhārayanto ṭhito sammā mahābrahmā sahampati.</p>



<p class="hangnum"><a name="para238"></a><span class="paranum">238</span>.</p>



<p class="gatha1"> Cārucāmaramā’dāya suyāmo’pi surādhipo;</p>



<p class="gathalast">Vījayanto ṭhito tattha mandaṃ mandaṃ tigāvutaṃ.</p>



<p class="hangnum"><a name="para239"></a><span class="paranum">239</span>.</p>



<p class="gatha1"> Beluvaṃ vīṇamā’dāya suropañcasikhavhayo;</p>



<p class="gathalast">Nānāvidhalayopetaṃ vādayanto tathā ṭhito.</p>



<p class="hangnum"><a name="para240"></a><span class="paranum">240</span>.</p>



<p class="gatha1"> Thutigītāni gāyanto nāṭakīhi purakkhato;</p>



<p class="gathalast">Tathe’va’ṭṭhāsi so nāgarājā kālavhayo’pi ca.</p>



<p class="hangnum"><a name="para241"></a><span class="paranum">241</span>.</p>



<p class="gatha1"> Gahetvā hemamañjusā surapupphehi pūritā;</p>



<p class="gathalast">Pūjayantā’va aṭṭhaṃsu battiṃsā’pi kumārikā.</p>



<p class="hangnum"><a name="para242"></a><span class="paranum">242</span>.</p>



<p class="gatha1"> Sendadevasaṅghehi tehi itthaṃ mahāmahe;</p>



<p class="gathalast">Vattamāne tadā māro pāpimā iti cintayi.</p>



<p class="hangnum"><a name="para243"></a><span class="paranum">243</span>.</p>



<p class="gatha1"> ‘‘Atikkamitukāmo’yaṃ kumāro visayaṃ mama;</p>



<p class="gathalast">Siddhattho atha siddhatthaṃ karissāmī’’ti tāvade.</p>



<p class="hangnum"><a name="para244"></a><span class="paranum">244</span>.</p>



<p class="gatha1"> Māpetva bhiṃsanatarorusahassabāhuṃ,</p>



<p class="gatha2">Saṅgayha tehi jalitā vividhāyudhāni;</p>



<p class="gatha3">Āruyha cāru diradaṃ girimekhalākkhyaṃ,</p>



<p class="gathalast">Caṇḍaṃ diyaḍḍhasatayojanamāyataṃ taṃ.</p>



<p class="hangnum"><a name="para245"></a><span class="paranum">245</span>. <a name="O0.0024"></a></p>



<p class="gatha1"> Nānānanāya’nalavaṇṇasiroruhāya,</p>



<p class="gatha2">Rattoruvaṭṭabahiniggatalocanāya;</p>



<p class="gatha3">Daṭṭhoṭṭhabhiṃsanamukhāyu’ragabbhujāya,</p>



<p class="gathalast">Senāya so parivuto vividhāyudhāya.</p>



<p class="hangnum"><a name="para246"></a><span class="paranum">246</span>.</p>



<p class="gatha1"> Tattho’pagamma atibhīmaramaṃ ravanto,</p>



<p class="gatha2">Siddhatthame’tha iti gaṇhatha bandhathe’maṃ;</p>



<p class="gatha3">Āṇāpayaṃ suragaṇaṃ sahadassanena,</p>



<p class="gathalast">Caṇḍānīluggatapicuṃ’va palāpayittha.</p>



<p class="hangnum"><a name="para247"></a><span class="paranum">247</span>.</p>



<p class="gatha1"> Gambhīramegharavasantibhavaṇḍanādaṃ,</p>



<p class="gatha2">Vātaṃca māpiya tato subhagassa tassa;</p>



<p class="gatha3">Kaṇṇampi vīvaravarassa manoramassa,</p>



<p class="gathalast">No āsiyeva calituṃ pabhu antakotha.</p>



<p class="hangnum"><a name="para248"></a><span class="paranum">248</span>.</p>



<p class="gatha1"> Saṃvaṭṭavuṭṭhijavasannibhabhīmaghora,</p>



<p class="gatha2">Vassaṃ pavassiya tato’dakabindukampi;</p>



<p class="gatha3">Nāsakkhi netuma’tulassa samīpakampi,</p>



<p class="gathalast">Disvā tama’bbhutama’tho’pi sudummukho so.</p>



<p class="hangnum"><a name="para249"></a><span class="paranum">249</span>.</p>



<p class="gatha1"> Accantabhīmanaḷaaccisamujjaloru,</p>



<p class="gatha2">Pāsānabhasmakalalāyudhavassadhārā;</p>



<p class="gatha3">Aṅgārapajjalitavālukavassadhārā,</p>



<p class="gathalast">Vassāpayittha sakalāni imāni tāni.</p>



<p class="hangnum"><a name="para250"></a><span class="paranum">250</span>.</p>



<p class="gatha1"> Mārānubhāvabalato nabhato’pagantvā,</p>



<p class="gatha2">Patvāna puññasikharuggatasantikaṃ tu;</p>



<p class="gatha3">Mālāguḷappabhūtibhāvagatāni’thāpi,</p>



<p class="gathalast">Lokantare’va timiraṃ timiraṃ sughoraṃ.</p>



<p class="hangnum"><a name="para251"></a><span class="paranum">251</span>.</p>



<p class="gatha1"> Māpetva mohatimirampi hatassa tassa,</p>



<p class="gatha2">Dehappabhāgi sataraṃsisatoditaṃ’va;</p>



<p class="gatha3">Jātaṃ manoramataraṃ atidassanīya,</p>



<p class="gathalast">Mā’lokapuñjama’valokiya pāpadhammo.</p>



<p class="hangnum"><a name="para252"></a><span class="paranum">252</span>. <a name="O0.0025"></a></p>



<p class="gatha1"> Kopoparattavadano bhukuṭippavārā,</p>



<p class="gatha2">Accantabhiṃsanavirūpakavesadhārī;</p>



<p class="gatha3">Accantatiṇhataradhāramasaṅgame’va,</p>



<p class="gathalast">Cakkāyudhaṃ carataraṃ api merurājaṃ.</p>



<p class="hangnum"><a name="para253"></a><span class="paranum">253</span>.</p>



<p class="gatha1"> Saṅkhaṇḍayantami’va thūlakalīrakaṇḍaṃ,</p>



<p class="gatha2">Vissajji tena’pi na kiñci guṇākarassa;</p>



<p class="gatha3">Kātuṃ pahuttamu’pagañchi tato tame’taṃ,</p>



<p class="gathalast">Gantvā nabhā kusumachattatamā’ga sīsaṃ.</p>



<p class="hangnum"><a name="para254"></a><span class="paranum">254</span>.</p>



<p class="gatha1"> Vissajjitā’pi senāya selakūṭānalākulā;</p>



<p class="gathalast">Pagantvā nabhasā mālāgulattaṃ samupāgatā.</p>



<p class="hangnum"><a name="para255"></a><span class="paranum">255</span>.</p>



<p class="gatha1"> Tampi disvā sasoko so gantvā dhīrassa santikaṃ;</p>



<p class="gathalast">Pāpuṇāti mamevā’yaṃ pallaṅko aparājito.</p>



<p class="hangnum"><a name="para256"></a><span class="paranum">256</span>.</p>



<p class="gatha1"> Ito uṭṭhaha pallaṅkā iti’bhāsittha dhīmato;</p>



<p class="gathalast">Katakalyāṇakammassa pallaṅkatthāya māra te.</p>



<p class="hangnum"><a name="para257"></a><span class="paranum">257</span>.</p>



<p class="gatha1"> Ko sakkhī’ti pavutto so ime sabbe’ti sakkhino;</p>



<p class="gathalast">Senāyā’bhimukhaṃ hatthaṃ pasāretvāna pāpimā.</p>



<p class="hangnum"><a name="para258"></a><span class="paranum">258</span>.</p>



<p class="gatha1"> Ghoranādena’haṃ sakkhi ahaṃ sakkhī’ti tāya’pi;</p>



<p class="gathalast">Sakkhibhāvaṃ vadāpetvā tasse’vaṃ samudīrayi.</p>



<p class="hangnum"><a name="para259"></a><span class="paranum">259</span>.</p>



<p class="gatha1"> Ko te siddhattha sakkhī’ti atha tenā’tulena’pi;</p>



<p class="gathalast">Mame’ttha sakkhino māra nasanti’ti sacetanā.</p>



<p class="hangnum"><a name="para260"></a><span class="paranum">260</span>.</p>



<p class="gatha1"> Rattameghopanikkhantahemavijjuvabhāsuraṃ;</p>



<p class="gathalast">Nīharitvā surattambhā cīvarā dakkhiṇaṃ karaṃ.</p>



<p class="hangnum"><a name="para261"></a><span class="paranum">261</span>.</p>



<p class="gatha1"> Bhūmiyā’bhimukhaṃ katvā kasmā pāramibhūmiyaṃ;</p>



<p class="gathalast">Unnādetvā ni’dāne’vaṃ nissaddāsī’ti bhūmiyā.</p>



<p class="hangnum"><a name="para262"></a><span class="paranum">262</span>.</p>



<p class="gatha1"> Muñcāpite rave nekasate megharave yathā;</p>



<p class="gathalast">Buddhanāgabalā nāgaṃ jānūhi supapatiṭṭhitaṃ.</p>



<p class="hangnum"><a name="para263"></a><span class="paranum">263</span>. <a name="O0.0026"></a></p>



<p class="gatha1"> Disvāni’dāni gaṇhāti’dāni gaṇhāti cintiya;</p>



<p class="gathalast">Sambhinnadāṭhasappo’va hatadappo sudummukho.</p>



<p class="hangnum"><a name="para264"></a><span class="paranum">264</span>.</p>



<p class="gatha1"> Pahāyā’yudhavatthāni’laṅkārāni anekadhā;</p>



<p class="gathalast">Cakkavāḷāvalā yāva sasenāya palāyi so.</p>



<p class="hangnum"><a name="para265"></a><span class="paranum">265</span>.</p>



<p class="gatha1"> Taṃ mārasenaṃ sabhayaṃ sasokaṃ palāyamānaṃ iti devasaṅghā;</p>



<p class="gathalast">Disvāna mārassa parājayo’yaṃ jayo’ti siddhattha kumārakassa.</p>



<p class="hangnum"><a name="para266"></a><span class="paranum">266</span>.</p>



<p class="gatha1"> Sammodamānaṃ abhipūjayantā dhīraṃ sugandhappabhūtihi tasmiṃ;</p>



<p class="gathalast">Punā’gatā nekathutīhi sammā ugghosamānā chanavesadhāri.</p>



<p class="hangnum"><a name="para267"></a><span class="paranum">267</span>.</p>



<p class="gatha1"> Evaṃ mārabalaṃ dhīro viddhaṃsetvā mahabbalo;</p>



<p class="gathalast">Ādicce dharamāne’va nisinno acalāsane.</p>



<p class="hangnum"><a name="para268"></a><span class="paranum">268</span>.</p>



<p class="gatha1"> Yāmasmiṃ paṭhame pubbenivāsaṃ ñāṇa’muttamo;</p>



<p class="gathalast">Visodhetvāna yāmasmiṃ majjhime dibbalocanaṃ.</p>



<p class="hangnum"><a name="para269"></a><span class="paranum">269</span>.</p>



<p class="gatha1"> So paṭiccasamuppāde atha pacchimayāmake;</p>



<p class="gathalast">Otāretvāna ñāṇaṃsaṃ sammasanno anekadhā.</p>



<p class="hangnum"><a name="para270"></a><span class="paranum">270</span>.</p>



<p class="gatha1"> Lokadhātusataṃ sammā unnādetvā’ruṇodaye;</p>



<p class="gathalast">Buddho hutvāna sambuddhosambuddhajalocano.</p>



<p class="hangnum"><a name="para271"></a><span class="paranum">271</span>.</p>



<p class="gatha1"> ‘‘Anekajātisaṃsāraṃ sandhāvissa’’ntiādinā;</p>



<p class="gathalast">Udāne’daṃ udānesi pītivegena sādiso.</p>



<p class="hangnum"><a name="para272"></a><span class="paranum">272</span>.</p>



<p class="gatha1"> Sallakkhetvāguṇe tassa pallaṅkassa anekadhā;</p>



<p class="gathalast">Nā tāva’uṭṭhahissāmi ito pallaṅkato iti.</p>



<p class="hangnum"><a name="para273"></a><span class="paranum">273</span>.</p>



<p class="gatha1"> Samāpattī samāpajjī anekasatakoṭiyo;</p>



<p class="gathalast">Satthā tatthe’va sattāhaṃ nisinno acalāsane.</p>



<p class="hangnum"><a name="para274"></a><span class="paranum">274</span>.</p>



<p class="gatha1"> Ajjā’pi nūna dhīrassa siddhatthassa yasassino;</p>



<p class="gathalast">Atthi kattabbakiccañhi tasmā āsanamālayaṃ.</p>



<p class="hangnum"><a name="para275"></a><span class="paranum">275</span>. <a name="O0.0027"></a></p>



<p class="gatha1"> Najahāsī’ti ekaccadevatānā’si saṃsayaṃ;</p>



<p class="gathalast">Ñatvā tāsaṃ vitakkaṃ taṃ sametuṃ santamānaso.</p>



<p class="hangnum"><a name="para276"></a><span class="paranum">276</span>.</p>



<p class="gatha1"> Uṭṭhāya hemahaṃso’va hemavaṇṇo pabhaṅkaro;</p>



<p class="gathalast">Abbhuggantvā nabhaṃ nātho akāsi pāṭihāriyaṃ.</p>



<p class="hangnum"><a name="para277"></a><span class="paranum">277</span>.</p>



<p class="gatha1"> Vitakkame’vaṃ iminā marūnaṃ sammu’pasammā’nimisesi bodhiṃ;</p>



<p class="gathalast">Sampūjayanto nayanambujehi sattāhama’ṭṭhāsi jayāsanañca.</p>



<p class="hangnum"><a name="para278"></a><span class="paranum">278</span>.</p>



<p class="gatha1"> Subhāsurasmiṃ ratanehi tasmiṃ savaṅkamanto varacaṅkamasmiṃ;</p>



<p class="gathalast">Manoramasmiṃ ratanālayehi’pi visuddhadhammaṃ vicinaṃ visuddho.</p>



<p class="hangnum"><a name="para279"></a><span class="paranum">279</span>.</p>



<p class="gatha1"> Mūlejapālatarurājavarassa tassa,</p>



<p class="gatha2">Māraṅganānama’malānanapaṅkajāni;</p>



<p class="gatha3">Sammā milāpiya tato mucalindamūle,</p>



<p class="gathalast">Bhogindacittakumudāni pabodhayanto.</p>



<p class="hangnum"><a name="para280"></a><span class="paranum">280</span>.</p>



<p class="gatha1"> Mūle’pi rājayatanassa tassa tasmiṃ samāpattisukhampi vindaṃ;</p>



<p class="gathalast">Saṃvītināmesi manuññavaṇṇo ekūnapaññāsadināni dhīmā.</p>



<p class="hangnum"><a name="para281"></a><span class="paranum">281</span>.</p>



<p class="gatha1"> Anotattodakaṃ dantakaṭṭhanāgalatāmayaṃ;</p>



<p class="gathalast">Harīṭakāgadaṃ bhutvā devindenābhatuttamaṃ.</p>



<p class="hangnum"><a name="para282"></a><span class="paranum">282</span>.</p>



<p class="gatha1"> Vānijehi samānītaṃ samatthamadhupiṇḍikaṃ;</p>



<p class="gathalast">Mahārājūpanītamhi pattamhi patigaṇhiya.</p>



<p class="hangnum"><a name="para283"></a><span class="paranum">283</span>.</p>



<p class="gatha1"> Bhojanassāvasānamhi japālatarumūlakaṃ;</p>



<p class="gathalast">Gantvādhigatadhammassa gambhīrattamanussari.</p>



<p class="hangnum"><a name="para284"></a><span class="paranum">284</span>.</p>



<p class="gatha1"> Mahīsandhārako vārikkhandhasannibhako ayaṃ;</p>



<p class="gathalast">Gambhīrodhigato dhammo mayā santo’tiādinā.</p>



<p class="hangnum"><a name="para285"></a><span class="paranum">285</span>. <a name="O0.0028"></a></p>



<p class="gatha1"> Dhammagambhīrataṃ dhammarājassa sarato sato;</p>



<p class="gathalast">Āsevaṃ takkaṇaṃ dhammaṃ imaṃ me paṭivijjhituṃ.</p>



<p class="hangnum"><a name="para286"></a><span class="paranum">286</span>.</p>



<p class="gatha1"> Vāyamanto sampattayācakānaṃ manoramaṃ;</p>



<p class="gathalast">Kantetvā uttamaṅgañca moḷibhūsanabhūsitaṃ.</p>



<p class="hangnum"><a name="para287"></a><span class="paranum">287</span>.</p>



<p class="gatha1"> Suvañjitāni akkhini uppāṭetvāna lohitaṃ;</p>



<p class="gathalast">Gaḷato nīhiritvāna bhariyaṃ lāvaṇṇabhāsuraṃ.</p>



<p class="hangnum"><a name="para288"></a><span class="paranum">288</span>.</p>



<p class="gatha1"> Atrajañca dadantena kulavaṃsappadīpakaṃ;</p>



<p class="gathalast">Dānaṃ nāma na dinnañca natthi sīlaṃ arakkhitaṃ.</p>



<p class="hangnum"><a name="para289"></a><span class="paranum">289</span>.</p>



<p class="gatha1"> Tathāhi saṅkhapālādiattabhāvesu jīvitaṃ;</p>



<p class="gathalast">Mayā pariccajantena sīlabhedabhayena ca.</p>



<p class="hangnum"><a name="para290"></a><span class="paranum">290</span>.</p>



<p class="gatha1"> Khantivādādike nekaattabhāve apūritā;</p>



<p class="gathalast">Chejjādiṃ pāpunattena pāramī natthi kāci me.</p>



<p class="hangnum"><a name="para291"></a><span class="paranum">291</span>.</p>



<p class="gatha1"> Tassa me vidhamantassa mārasenaṃ vasundharā;</p>



<p class="gathalast">Na kampittha ayaṃ pubbenivāsaṃ sarato’pi ca.</p>



<p class="hangnum"><a name="para292"></a><span class="paranum">292</span>.</p>



<p class="gatha1"> Visodhentassa me yāme majjhime dibbalocanaṃ;</p>



<p class="gathalast">Na kampittha pakampittha pacchime pana yāmake.</p>



<p class="hangnum"><a name="para293"></a><span class="paranum">293</span>.</p>



<p class="gatha1"> Paccayākārañāṇaṃ me tāvade paṭivijjhato;</p>



<p class="gathalast">Sādhukāraṃ dadantī’ca muñcamānā mahāravaṃ.</p>



<p class="hangnum"><a name="para294"></a><span class="paranum">294</span>.</p>



<p class="gatha1"> Sampuṇṇalāpū viya kañjikāhi,</p>



<p class="gatha2">Takkehi puṇṇaṃ viya vāṭikā’va;</p>



<p class="gatha3">Sammakkhito’va’ñjanakehi hattho,</p>



<p class="gathalast">Vasāhi sampīta pilotikā’va.</p>



<p class="hangnum"><a name="para295"></a><span class="paranum">295</span>.</p>



<p class="gatha1"> Kilesapuñjabbharito kiliṭṭho,</p>



<p class="gatha2">Rāgena ratto api desaduṭṭho;</p>



<p class="gatha3">Mohena mūḷho’ti mahabbalena,</p>



<p class="gathalast">Loko avijjānikarākaro’yaṃ.</p>



<p class="hangnum"><a name="para296"></a><span class="paranum">296</span>. <a name="O0.0029"></a></p>



<p class="gatha1"> Kinnāma dhammaṃ paṭivijjhate’taṃ,</p>



<p class="gatha2">Attho hi ko tassi’ti desanāya;</p>



<p class="gatha3">Evaṃ nirussāhama’gañchi nātho,</p>



<p class="gathalast">Pajāya dhammāmatapānadāne.</p>



<p class="hangnum"><a name="para297"></a><span class="paranum">297</span>.</p>



<p class="gatha1"> Nicchāretvā mahānādaṃ tato brahmā sahampatī;</p>



<p class="gathalast">Nassati vata bho loko iti loko vinassati.</p>



<p class="hangnum"><a name="para298"></a><span class="paranum">298</span>.</p>



<p class="gatha1"> Brahmasaṅghaṃ samādāya devasaṅghañca tāvade;</p>



<p class="gathalast">Lokadhātusate satthu samīpaṃ samupāgato.</p>



<p class="hangnum"><a name="para299"></a><span class="paranum">299</span>.</p>



<p class="gatha1"> Gantvā mahītale jānuṃ nihacca sirasañjaliṃ;</p>



<p class="gathalast">Paggayha ‘‘bhagavā dhammaṃ desetu’’ itiādinā.</p>



<p class="hangnum"><a name="para300"></a><span class="paranum">300</span>.</p>



<p class="gatha1"> Yācito tena sambuddharavindavadano jino;</p>



<p class="gathalast">Lokadhātusataṃ buddhacakkhunā’lokayaṃ tadā.</p>



<p class="hangnum"><a name="para301"></a><span class="paranum">301</span>.</p>



<p class="gatha1"> Tasmiṃ apparajakkhādimaccā disvā’ti ettakā;</p>



<p class="gathalast">Vibhajitvā’tha te satte bhabbābhabbavasena so.</p>



<p class="hangnum"><a name="para302"></a><span class="paranum">302</span>.</p>



<p class="gatha1"> Abhabbe parivajjetvā bhabbe’vā’dāya buddhiyā;</p>



<p class="gathalast">Upanetu jano’dāni saddhābhājanama’ttano.</p>



<p class="hangnum"><a name="para303"></a><span class="paranum">303</span>.</p>



<p class="gatha1"> Pūressāmī’ti taṃ tassa saddhammāmatadānato;</p>



<p class="gathalast">Vissajji brahmasaṅghassa vacanāmataraṃsiyo.</p>



<p class="hangnum"><a name="para304"></a><span class="paranum">304</span>.</p>



<p class="gatha1"> Tatojapālodayapabbatodito,</p>



<p class="gatha2">Mahappabho buddhadivākaro nabhe;</p>



<p class="gatha3">Maṇippabhāsannibhabhāsurappabho,</p>



<p class="gathalast">Pamocayaṃ bhāsurabuddharaṃsiyo.</p>



<p class="hangnum"><a name="para305"></a><span class="paranum">305</span>.</p>



<p class="gatha1"> Pamodayanto upakādayo tadā,</p>



<p class="gatha2">Kamena aṭṭhārasayojanañjasaṃ;</p>



<p class="gatha3">Atikkamitvāna suphullapādape,</p>



<p class="gathalast">Vijambhamānāligaṇābhikūjitaṃ.</p>



<p class="hangnum"><a name="para306"></a><span class="paranum">306</span>. <a name="O0.0030"></a></p>



<p class="gatha1"> Nirantaraṃ nekadijupakūjitaṃ suphrallapaṅkeruha gandhavāsitaṃ gato;</p>



<p class="gathalast">Yasassī migadāyamuttamaṃ tahiṃ tapassī atha pañcavaggiyā.</p>



<p class="hangnum"><a name="para307"></a><span class="paranum">307</span>.</p>



<p class="gatha1"> Devātidevaṃ tibhavekanāthaṃ,</p>



<p class="gatha2">Lokantadassiṃ sugataṃ sugattaṃ;</p>



<p class="gatha3">Disvāna dhīraṃ munisīharājaṃ,</p>



<p class="gathalast">Kumantaṇaṃ te iti mantayiṃsu.</p>



<p class="hangnum"><a name="para308"></a><span class="paranum">308</span>.</p>



<p class="gatha1"> ‘‘Bhutvāna oḷārikaannapānaṃ,</p>



<p class="gatha2">Suvaṇṇavaṇṇo paripuṇṇakāyo;</p>



<p class="gatha3">Etā’vuso’yaṃ samaṇo imassa,</p>



<p class="gathalast">Karoma nā’mhe abhivādanādiṃ.</p>



<p class="hangnum"><a name="para309"></a><span class="paranum">309</span>.</p>



<p class="gatha1"> Ayaṃ visālanvayato sasūto,</p>



<p class="gatha2">Sambhāvanīyo bhuvi ketubhūto;</p>



<p class="gatha3">Paṭiggahetuṃ’rahatā’sanaṃ tu,</p>



<p class="gathalast">Tasmā’sanaṃ’yevi’ti paññapema.’’</p>



<p class="hangnum"><a name="para310"></a><span class="paranum">310</span>.</p>



<p class="gatha1"> Ñatvā’tha bhagavā tesaṃ vitakkaṃ tikkhabuddhiyā;</p>



<p class="gathalast">Mettānilakadambehi mānaketuṃ padhaṃsayī.</p>



<p class="hangnum"><a name="para311"></a><span class="paranum">311</span>.</p>



<p class="gatha1"> Samatthā nahi saṇṭhātuṃ sakāya katikāya te;</p>



<p class="gathalast">Akaṃsu lokanāthassa vandanādīni dhīmato.</p>



<p class="hangnum"><a name="para312"></a><span class="paranum">312</span>.</p>



<p class="gatha1"> Buddhabhāvaṃ ajānantā munayo munirājino;</p>



<p class="gathalast">Āvuso vādato tassa kevalaṃ samudīrayuṃ.</p>



<p class="hangnum"><a name="para313"></a><span class="paranum">313</span>.</p>



<p class="gatha1"> Atha lokavidū lokanātho tesamu‘‘dīratha;</p>



<p class="gathalast">Āvusovādato neva satthuno’’ samudīrayi.</p>



<p class="hangnum"><a name="para314"></a><span class="paranum">314</span>.</p>



<p class="gatha1"> ‘‘Bhikkhave arahaṃ sammā sambuddho’ti tathāgato’’;</p>



<p class="gathalast">Buddhabhāvaṃ pakāsetvā attano tesamu’ttamo.</p>



<p class="hangnum"><a name="para315"></a><span class="paranum">315</span>.</p>



<p class="gatha1"> Nisinno tehi paññatte dassaneyyuttamāsane;</p>



<p class="gathalast">Brahmanādena te there sīlabhūsanabhūsite.</p>



<p class="hangnum"><a name="para316"></a><span class="paranum">316</span>. <a name="O0.0031"></a></p>



<p class="gatha1"> Āmantetvāna brahmānaṃ nekakoṭipurakkhato;</p>



<p class="gathalast">Dhammacakkaṃ pavattento desanāraṃsinā tadā.</p>



<p class="hangnum"><a name="para317"></a><span class="paranum">317</span>.</p>



<p class="gatha1"> Mohandhakārarāsimpi hantvā loke manoramaṃ;</p>



<p class="gathalast">Dhammālokaṃ padassetvā veneyyambujabuddhiyā.</p>



<p class="hangnum"><a name="para318"></a><span class="paranum">318</span>.</p>



<p class="gatha1"> Migakānanasaṅkhāto raṇabhūmitale iti;</p>



<p class="gathalast">Rājā mahānubhāvo’vadhammarājā visārado.</p>



<p class="hangnum"><a name="para319"></a><span class="paranum">319</span>.</p>



<p class="gatha1"> Desanāsiṃ samādāya dhībhujena manoramaṃ;</p>



<p class="gathalast">Veneyyajanabandhunaṃ mahānatthakaraṃ sadā.</p>



<p class="hangnum"><a name="para320"></a><span class="paranum">320</span>.</p>



<p class="gatha1"> Kilesārī padāḷetvā saddhammajayadundubhiṃ;</p>



<p class="gathalast">Paharitvāna saddhammajayaketuṃ sudujjayaṃ.</p>



<p class="hangnum"><a name="para321"></a><span class="paranum">321</span>.</p>



<p class="gatha1"> Ussāpetvāna saddhammajayatthuṇuttamaṃ subhaṃ;</p>



<p class="gathalast">Patiṭṭhāpiya lokekarājā hutvā sivaṅkaro.</p>



<p class="hangnum"><a name="para322"></a><span class="paranum">322</span>.</p>



<p class="gatha1"> Pamocetvāna janataṃ brahāsaṃsārabandhanā;</p>



<p class="gathalast">Nibbāṇanagaraṃ netukāmo lokahite rato.</p>



<p class="hangnum"><a name="para323"></a><span class="paranum">323</span>.</p>



<p class="gatha1"> Suvaṇṇācalakūṭaṃ’va jaṅgamaṃ cārudassanaṃ;</p>



<p class="gathalast">Patvo’ruvelagāmiṃ taṃ añjasaṃ’va surañjasaṃ.</p>



<p class="hangnum"><a name="para324"></a><span class="paranum">324</span>.</p>



<p class="gatha1"> Bhaddavaggiyabhūpālakumāre tiṃsamattake;</p>



<p class="gathalast">Maggattayāmatarasaṃ pāyenvā rasamu’ttamaṃ.</p>



<p class="hangnum"><a name="para325"></a><span class="paranum">325</span>.</p>



<p class="gatha1"> Pabbajjamu’ttamaṃ datvā lokassa’tthāya bhikkhavo;</p>



<p class="gathalast">Uyyojetvāna sambuddho cārikaṃ carathā’ti te.</p>



<p class="hangnum"><a name="para326"></a><span class="paranum">326</span>.</p>



<p class="gatha1"> Gantvo’ruvelaṃ jaṭilānama’nto-</p>



<p class="gatha2">Jaṭā ca chetvāna jaṭā bahiddhā;</p>



<p class="gatha3">Pāpetva aggañjasamu’ttamo te,</p>



<p class="gathalast">Purakkhato indu’va tārakābhi.</p>



<p class="hangnum"><a name="para327"></a><span class="paranum">327</span>.</p>



<p class="gatha1"> Purakkhato tehi anāsavehi,</p>



<p class="gatha2">Chabbaṇṇaraṃsābharanuttamehi;</p>



<p class="gatha3">Disaṅganāyo atisobhayanto,</p>



<p class="gathalast">Pakkhīnamakkhīni’pi pīṇayanto.</p>



<p class="hangnum"><a name="para328"></a><span class="paranum">328</span>. <a name="O0.0032"></a></p>



<p class="gatha1"> Dinnaṃ paṭiññaṃ samanussaranto,</p>



<p class="gatha2">Taṃ bimbisārassa mahāyasassa;</p>



<p class="gatha3">Mocetukāmo vararājavaṃsaṃ,</p>



<p class="gathalast">Dhajūpamānassa guṇālayassa.</p>



<p class="hangnum"><a name="para329"></a><span class="paranum">329</span>.</p>



<p class="gatha1"> Sikhaṇḍimaṇḍalāraddhanaccaṃ laṭṭhivanavhayaṃ;</p>



<p class="gathalast">Uyyānama’gamā nekatarusaṇḍābhimaṇḍitaṃ.</p>



<p class="hangnum"><a name="para330"></a><span class="paranum">330</span>.</p>



<p class="gatha1"> Bimbisāranarindo so’gatabhāvaṃ mahesino;</p>



<p class="gathalast">Suṇitvā pītipāmojjabhūsanena vibhūsito.</p>



<p class="hangnum"><a name="para331"></a><span class="paranum">331</span>.</p>



<p class="gatha1"> Tamu’yyānu’pagantvāna mahāmaccapurakkhato;</p>



<p class="gathalast">Satthupādāravindehi sobhayanto siroruhe.</p>



<p class="hangnum"><a name="para332"></a><span class="paranum">332</span>.</p>



<p class="gatha1"> Nisinno bimbisāraṃ taṃ saddhammaamatambunā;</p>



<p class="gathalast">Devindagīyamānaggavaṇṇo vaṇṇābhirājito.</p>



<p class="hangnum"><a name="para333"></a><span class="paranum">333</span>.</p>



<p class="gatha1"> Devadānavabhogindapūjito so mahāyaso;</p>



<p class="gathalast">Rammaṃ rājagahaṃ gantvā devindapurasannibhaṃ.</p>



<p class="hangnum"><a name="para334"></a><span class="paranum">334</span>.</p>



<p class="gatha1"> Narindagehaṃ ānīto narindena sarāsabho;</p>



<p class="gathalast">Bhojanassā’vasānamhi cālayanto mahāmahiṃ.</p>



<p class="hangnum"><a name="para335"></a><span class="paranum">335</span>.</p>



<p class="gatha1"> Patigaṇhiya samphullatarurājavirājitaṃ;</p>



<p class="gathalast">Rammaṃ veluvanārāmaṃ vilocana rasāyanaṃ.</p>



<p class="hangnum"><a name="para336"></a><span class="paranum">336</span>.</p>



<p class="gatha1"> Sitapulinasamūhacchannabhālaṅkatasmiṃ,</p>



<p class="gatha2">Surabhikusumagandhākiṇṇamandānilasmiṃ;</p>



<p class="gatha3">Vividhakamalamālālaṅkatambāsayasmiṃ,</p>



<p class="gathalast">Vipulavimalatasmiṃ valliyāmaṇḍapasmiṃ.</p>



<p class="hangnum"><a name="para337"></a><span class="paranum">337</span>.</p>



<p class="gatha1"> Suranaramahanīyo cārupādāravindo,</p>



<p class="gatha2">Vimalakamalanetto kundadantābhirāmo;</p>



<p class="gatha3">Guṇaratanasamuddo nāthanātho munindo,</p>



<p class="gathalast">Kaṇakakiraṇasobho somasommānano so.</p>



<p class="hangnum"><a name="para338"></a><span class="paranum">338</span>. <a name="O0.0033"></a></p>



<p class="gatha1"> Vimalapavarasīlakkhandhavārañca katvā,</p>



<p class="gatha2">Ruciravarasamādhīkuntamu‘‘ssāpayitvā;</p>



<p class="gatha3">Tikhiṇatarasubhaggaṃ buddhañāṇorukaṇḍaṃ,</p>



<p class="gathalast">Viharati bhamayanto kāmama’ggā vihārā.</p>



<p class="hangnum"><a name="para339"></a><span class="paranum">339</span>.</p>



<p class="gatha1"> Tadā suddhodano rājā‘‘putto sambodhimuttamaṃ;</p>



<p class="gathalast">Patvā pavattasaddhammacakko lokahitāya me.</p>



<p class="hangnum"><a name="para340"></a><span class="paranum">340</span>.</p>



<p class="gatha1"> Rājagahaṃ’ca nissāya ramme veluvane’dhunā;</p>



<p class="gathalast">Vasatī‘‘ti suṇitvāna buddhabhūtaṃ sakatrajaṃ.</p>



<p class="hangnum"><a name="para341"></a><span class="paranum">341</span>.</p>



<p class="gatha1"> Daṭṭhukāmo navakkhattuṃ navāmacce mahesino;</p>



<p class="gathalast">Navayodhasahassehi saddhiṃ pesesi santikaṃ.</p>



<p class="hangnum"><a name="para342"></a><span class="paranum">342</span>.</p>



<p class="gatha1"> Gantvā te dhammarājassa sutvā’nopamadesanaṃ;</p>



<p class="gathalast">Uttamatthaṃ labhitvāna sāsanampi napesayuṃ.</p>



<p class="hangnum"><a name="para343"></a><span class="paranum">343</span>.</p>



<p class="gatha1"> Tesve’kampi apassanto kāludāyiṃ subhāratiṃ;</p>



<p class="gathalast">Āmantetvā mahāmaccaṃ pabbajjābhirataṃ sadā.</p>



<p class="hangnum"><a name="para344"></a><span class="paranum">344</span>.</p>



<p class="gatha1"> ‘‘Sugattaratanaṃ netvā mama nettarasāyanaṃ;</p>



<p class="gathalast">Yena kenacu’pāyena karohī’’ti tama’bravī.</p>



<p class="hangnum"><a name="para345"></a><span class="paranum">345</span>.</p>



<p class="gatha1"> Atha yodhasahassena tampi pesesi so’pi ca;</p>



<p class="gathalast">Gantvā sapariso satthu sutvā sundaradesanaṃ.</p>



<p class="hangnum"><a name="para346"></a><span class="paranum">346</span>.</p>



<p class="gatha1"> Arahattañjasaṃ patvā pabbajitvā narāsabhaṃ;</p>



<p class="gathalast">Namassanto sa sambuddhaṃ paggayha sirasañjaliṃ.</p>



<p class="hangnum"><a name="para347"></a><span class="paranum">347</span>.</p>



<p class="gatha1"> ‘‘Vasantakālajjanītātirattavaṇṇābhirāmaṅkurapallavāni;</p>



<p class="gathalast">Sunīlavaṇṇujjalapattayuttā sākhāsahassāni manoramāni.</p>



<p class="hangnum"><a name="para348"></a><span class="paranum">348</span>.</p>



<p class="gatha1"> Visiṭṭhagandhākulaphāliphullanānāvicittāni mahīruhāni;</p>



<p class="gathalast">Sucittanānāmigapakkhisaṅghasaṅgīyamānuttamakānanāni.</p>



<p class="hangnum"><a name="para349"></a><span class="paranum">349</span>. <a name="O0.0034"></a></p>



<p class="gatha1"> Sunīlasātodakapūritāni sunādikādambakadambakāni;</p>



<p class="gathalast">Sugandhendīvarakallahārā ravindarattambujabhūsitāni.</p>



<p class="hangnum"><a name="para350"></a><span class="paranum">350</span>.</p>



<p class="gatha1"> Tīrantare jātadumesu pupphakiñjakkharājīhi virājitāni;</p>



<p class="gathalast">Muttātisetāmalasekatāni rammāni nekāni jalāsayāni.</p>



<p class="hangnum"><a name="para351"></a><span class="paranum">351</span>.</p>



<p class="gatha1"> Manuññaveḷuriyakañcukānivaguṇṭhitāni’ca susaddalehi;</p>



<p class="gathalast">Sunīlabhūtāni mahītalāni nabhāni mandānila saṅkulāni.</p>



<p class="hangnum"><a name="para352"></a><span class="paranum">352</span>.</p>



<p class="gatha1"> Anantabhogehi janehi phītaṃ,</p>



<p class="gatha2">Surājadhāniṃ kapiḷābhidhāniṃ;</p>



<p class="gatha3">Gantuṃ bhadante samayo’’tiādiṃ,</p>



<p class="gathalast">Saṃvaṇṇi vaṇṇaṃ gamanañjasassa.</p>



<p class="hangnum"><a name="para353"></a><span class="paranum">353</span>.</p>



<p class="gatha1"> Suvaṇṇanaṃ taṃ sugato suṇitvā,</p>



<p class="gatha2">‘‘Vaṇṇesi vaṇṇaṃ gamanassu’dāyi;</p>



<p class="gatha3">Kinnū‘‘ti bhāsittha tato udāyi,</p>



<p class="gathalast">Kathesi’daṃ tassa sivaṅkarassa.</p>



<p class="hangnum"><a name="para354"></a><span class="paranum">354</span>.</p>



<p class="gatha1"> ‘‘Bhante pitā dassanami’cchate te,</p>



<p class="gatha2">Suddhodano rājavaro yasassī;</p>



<p class="gatha3">Tathāgato lokahitekanātho,</p>



<p class="gathalast">Karotu saññātakasaṅgahanti.’’</p>



<p class="hangnum"><a name="para355"></a><span class="paranum">355</span>.</p>



<p class="gatha1"> Suṇitvā madhuraṃ tassa giraṃ lokahite rato;</p>



<p class="gathalast">‘‘Sādhu’dāyi karissāmi ñātakānanti saṅgahaṃ.’’</p>



<p class="hangnum"><a name="para356"></a><span class="paranum">356</span>.</p>



<p class="gatha1"> Jaṅgamo hemamerū’va rattakambalalaṅkato;</p>



<p class="gathalast">Vimalo puṇṇacando’va tārakāparivārito.</p>



<p class="hangnum"><a name="para357"></a><span class="paranum">357</span>.</p>



<p class="gatha1"> Saddhiṃ vīsasahassehi santacittehi tādihi;</p>



<p class="gathalast">Gacchanto sirisampanno añjase saṭṭhiyojane.</p>



<p class="hangnum"><a name="para358"></a><span class="paranum">358</span>. <a name="O0.0035"></a></p>



<p class="gatha1"> Dine dine vasitvāna yojane yojane jino;</p>



<p class="gathalast">Dvīhi māsehi sampatto buddho jātapuraṃ varaṃ.</p>



<p class="hangnum"><a name="para359"></a><span class="paranum">359</span>.</p>



<p class="gatha1"> Buddhaṃ visuddhakamalānanasobhamānaṃ,</p>



<p class="gatha2">Bālaṃsumālisatabhānusamānabhānuṃ;</p>



<p class="gatha3">Cakkaṅkitorucaraṇaṃ caraṇādhivāsaṃ,</p>



<p class="gathalast">Lokattayekasaraṇaṃ araṇaggakāyaṃ.</p>



<p class="hangnum"><a name="para360"></a><span class="paranum">360</span>.</p>



<p class="gatha1"> Sampuṇṇahemaghaṭatoraṇadhūmagandha,</p>



<p class="gatha2">Mālehi veṇupaṇavādihi dundubhīhi;</p>



<p class="gatha3">Cittehi chattadhajacāmaravījanīhi,</p>



<p class="gathalast">Suddhodanādivanipā abhipūjayiṃsū.</p>



<p class="hangnum"><a name="para361"></a><span class="paranum">361</span>.</p>



<p class="gatha1"> Susajjitaṃ puraṃ patvā munindo taṃ manoramaṃ;</p>



<p class="gathalast">Sugandhipupphakiñjakkhālaṅkatorutalākulaṃ.</p>



<p class="hangnum"><a name="para362"></a><span class="paranum">362</span>.</p>



<p class="gatha1"> Suphullajalajākiṇṇa acchodakajalālayaṃ;</p>



<p class="gathalast">Mayūramaṇḍalāraddha raṅgehi ca virājitaṃ.</p>



<p class="hangnum"><a name="para363"></a><span class="paranum">363</span>.</p>



<p class="gatha1"> Cārucaṅkamapāsāda latāmaṇḍapamaṇḍitaṃ;</p>



<p class="gathalast">Pāvekkhi pavaro rammaṃ nigrodhārāmamuttamaṃ.</p>



<p class="hangnum"><a name="para364"></a><span class="paranum">364</span>.</p>



<p class="gatha1"> ‘‘Amhākame’sasiddhattho putto natto’ti’’ādinā;</p>



<p class="gathalast">Cintayitvāna sañjātamānasatthaddhasākiyā.</p>



<p class="hangnum"><a name="para365"></a><span class="paranum">365</span>.</p>



<p class="gatha1"> Dahare dahare rāja kumāre idama’bravuṃ;</p>



<p class="gathalast">‘‘Tumhe vandatha siddhatthaṃ navandāma mayanti taṃ.’’</p>



<p class="hangnum"><a name="para366"></a><span class="paranum">366</span>.</p>



<p class="gatha1"> Idaṃ vatvā nisīdiṃsu katvā te purato tato;</p>



<p class="gathalast">Adantadamako danto tilokekavilocano.</p>



<p class="hangnum"><a name="para367"></a><span class="paranum">367</span>.</p>



<p class="gatha1"> Tesaṃ ajjhāsayaṃ ñatvā ‘‘na maṃ vandanti ñātayo;</p>



<p class="gathalast">Handa vandāpayissāmi’dāni nesanti’’ tāvade.</p>



<p class="hangnum"><a name="para368"></a><span class="paranum">368</span>.</p>



<p class="gatha1"> Abhiññā pādakajjhānaṃ samāpajjitvā jhānato;</p>



<p class="gathalast">Vuṭṭhāya hemahaṃso’va hemavaṇṇo pabhaṅkaro.</p>



<p class="hangnum"><a name="para369"></a><span class="paranum">369</span>. <a name="O0.0036"></a></p>



<p class="gatha1"> Abbhuggantvā nabhaṃ sabbasattanettarasāyanaṃ;</p>



<p class="gathalast">Gaṇḍambarukkhamūlasmiṃ pāṭihāriyasannibhaṃ.</p>



<p class="hangnum"><a name="para370"></a><span class="paranum">370</span>.</p>



<p class="gatha1"> Asādhāraṇama’ññesaṃ pāṭihāriyamu’ttamaṃ;</p>



<p class="gathalast">Ramanīyatare tasmiṃ akāsi munipuṅgavo.</p>



<p class="hangnum"><a name="para371"></a><span class="paranum">371</span>.</p>



<p class="gatha1"> Disvā tama’bbhutaṃ rājā suddhodanonarāsabho;</p>



<p class="gathalast">Sañjātapītipāmojjo sakyavaṃsekanāyako.</p>



<p class="hangnum"><a name="para372"></a><span class="paranum">372</span>.</p>



<p class="gatha1"> Satthupādāravindehi sake cārusiroruhe;</p>



<p class="gathalast">Bhūsite’kāsi te sabbe sākiya’ akaruṃ tathā.</p>



<p class="hangnum"><a name="para373"></a><span class="paranum">373</span>.</p>



<p class="gatha1"> Dhīro pokkharavassassa avasāne manoramaṃ;</p>



<p class="gathalast">Dhammavassaṃ pavassetvā sattacittāvanuggataṃ.</p>



<p class="hangnum"><a name="para374"></a><span class="paranum">374</span>.</p>



<p class="gatha1"> Mahāmoharajaṃ hantvā sasaṅgho dutiye dine;</p>



<p class="gathalast">Pavekkhi sapadānena piṇḍāya puramu’ttamaṃ.</p>



<p class="hangnum"><a name="para375"></a><span class="paranum">375</span>.</p>



<p class="gatha1"> Tassa pādāravindāni’ravindāni anekadhā;</p>



<p class="gathalast">Uggantvā patigaṇhiṃsu akkantakkantaṭhānato.</p>



<p class="hangnum"><a name="para376"></a><span class="paranum">376</span>.</p>



<p class="gatha1"> Dehajotikadambehi gopuraṭṭālamandirā;</p>



<p class="gathalast">Piñjarattaṃ gatā tasmiṃ pākārappabhūti tadā.</p>



<p class="hangnum"><a name="para377"></a><span class="paranum">377</span>.</p>



<p class="gatha1"> Carantaṃ pavisitvāna piṇḍāya puravīthiyaṃ;</p>



<p class="gathalast">Lokālokakaraṃ vīraṃ santaṃ dantaṃ pabhaṅkaraṃ.</p>



<p class="hangnum"><a name="para378"></a><span class="paranum">378</span>.</p>



<p class="gatha1"> Pasādajanake ramme pāsāde sā yasodharā;</p>



<p class="gathalast">Sīhapañjarato disvā ṭhitā pemaparāyaṇā.</p>



<p class="hangnum"><a name="para379"></a><span class="paranum">379</span>.</p>



<p class="gatha1"> Bhūsane maṇiraṃsīhi bhāsuraṃ rāhulaṃ varaṃ;</p>



<p class="gathalast">Āmantetvā padassetvā ‘‘tuyhame’so pitā’’ti taṃ.</p>



<p class="hangnum"><a name="para380"></a><span class="paranum">380</span>.</p>



<p class="gatha1"> Niketamu’pasaṅkamma suddhodanayasassino;</p>



<p class="gathalast">Vanditvā tama’nekāhi itthīhi parivāritā.</p>



<p class="hangnum"><a name="para381"></a><span class="paranum">381</span>.</p>



<p class="gatha1"> ‘‘Deva devindalīlāya putto te’dha pure pure;</p>



<p class="gathalast">Caritvā carate’dāni piṇḍāyā’ti ghare ghare’’.</p>



<p class="hangnum"><a name="para382"></a><span class="paranum">382</span>. <a name="O0.0037"></a></p>



<p class="gatha1"> Pavedesi pavedetvā’gamā mandirama’ttano;</p>



<p class="gathalast">Ānandajalasandoha pūrito’rucilocanā.</p>



<p class="hangnum"><a name="para383"></a><span class="paranum">383</span>.</p>



<p class="gatha1"> Tato sesanarindānaṃ indo indova laṅkato;</p>



<p class="gathalast">Kampamāno pagantvāna vegena jinasantikaṃ.</p>



<p class="hangnum"><a name="para384"></a><span class="paranum">384</span>.</p>



<p class="gatha1"> ‘‘Sakyapuṅgava te ne’sa vaṃso mā cara mā cara;</p>



<p class="gathalast">Vaṃse putte’karājā’pi na piṇḍāya carī pure.’’</p>



<p class="hangnum"><a name="para385"></a><span class="paranum">385</span>.</p>



<p class="gatha1"> Iti vutte narindena munindo guṇasekharo;</p>



<p class="gathalast">‘‘Tuyhame’so mahārāja vaṃso mayhaṃ pana’nvayo.</p>



<p class="hangnum"><a name="para386"></a><span class="paranum">386</span>.</p>



<p class="gatha1"> Buddhavaṃso’’ti sambuddhavaṃsaṃ tassa pakāsayī;</p>



<p class="gathalast">Atho tasmiṃ ṭhitoyeva desento dhammamu’ttariṃ.</p>



<p class="hangnum"><a name="para387"></a><span class="paranum">387</span>.</p>



<p class="gatha1"> ‘‘Uttiṭṭhe nappamajjeyya dhammami’’ccādimu’ttamaṃ;</p>



<p class="gathalast">Gāthaṃ manoramaṃ vatvā sotūnaṃ sivamā’vahaṃ.</p>



<p class="hangnum"><a name="para388"></a><span class="paranum">388</span>.</p>



<p class="gatha1"> Dassanaggarasaṃ datvā santappetvā tamu’ttamo;</p>



<p class="gathalast">Tenā’bhiyācito tassa niketaṃ samupāgato.</p>



<p class="hangnum"><a name="para389"></a><span class="paranum">389</span>.</p>



<p class="gatha1"> Saddhiṃ visasahassehi tādīhi dipaduttamaṃ;</p>



<p class="gathalast">Madhurodanapānena santappetvā mahīpati.</p>



<p class="hangnum"><a name="para390"></a><span class="paranum">390</span>.</p>



<p class="gatha1"> Cuḷāmaṇīmarīcīhi piñjarañjalikehi taṃ;</p>



<p class="gathalast">Rājuhi saha vanditvā nisīdi jinasantike.</p>



<p class="hangnum"><a name="para391"></a><span class="paranum">391</span>.</p>



<p class="gatha1"> Tā’pi nekasatā gantvā sundarā rājasundarī;</p>



<p class="gathalast">Narindena anuññātā nisidiṃsu tahiṃ tadā.</p>



<p class="hangnum"><a name="para392"></a><span class="paranum">392</span>.</p>



<p class="gatha1"> Desetvā madhuraṃ dhammaṃ tilokatilako jino;</p>



<p class="gathalast">Ahampa’jja na gaccheyyaṃ save bimbāya mandiraṃ.</p>



<p class="hangnum"><a name="para393"></a><span class="paranum">393</span>.</p>



<p class="gatha1"> Dayāya hadayaṃ tassā phāleyyā’ti dayālayo;</p>



<p class="gathalast">Sāvakaggayugaṃ gayha mandiraṃ pitarā gato.</p>



<p class="hangnum"><a name="para394"></a><span class="paranum">394</span>.</p>



<p class="gatha1"> Nisīdi pavisitvāna buddho buddhāsane tahiṃ;</p>



<p class="gathalast">Chabbaṇṇaraṃsijālehi bhāsuranto’va bhānumā.</p>



<p class="hangnum"><a name="para395"></a><span class="paranum">395</span>. <a name="O0.0038"></a></p>



<p class="gatha1"> Manosilācuṇṇasamānadehamarīvijālehi virājamānā;</p>



<p class="gathalast">Pakampitā hemalatā’va bimbā bimbadharā satthu samīpa’māga.</p>



<p class="hangnum"><a name="para396"></a><span class="paranum">396</span>.</p>



<p class="gatha1"> Satthu pādesu samphassasītaluttamavārinā;</p>



<p class="gathalast">Nibbāpesi mahāsokapāvakaṃ hadayindhane.</p>



<p class="hangnum"><a name="para397"></a><span class="paranum">397</span>.</p>



<p class="gatha1"> Rājā satthu pavedesi bimbāyā’ti bahuṃ guṇaṃ;</p>



<p class="gathalast">Munindo’pi pakāsesi candakiṇṇarajātakaṃ.</p>



<p class="hangnum"><a name="para398"></a><span class="paranum">398</span>.</p>



<p class="gatha1"> Tadā nandakumārassa sampatte maṅgalattaye;</p>



<p class="gathalast">Vivāho abhiseko ca iti gehappavesanaṃ.</p>



<p class="hangnum"><a name="para399"></a><span class="paranum">399</span>.</p>



<p class="gatha1"> Maṅgalānaṃ pureyeva pabbājesi pabhaṅkaro;</p>



<p class="gathalast">Anicchantaṃ’va netvā taṃ ārāmaṃ rammamuttamaṃ.</p>



<p class="hangnum"><a name="para400"></a><span class="paranum">400</span>.</p>



<p class="gatha1"> Attānama’nugacchantaṃ dāyajjatthaṃ sakatrajaṃ;</p>



<p class="gathalast">Kumāraṃ rāhulaṃ cā’pi kumārābharaṇujjalaṃ.</p>



<p class="hangnum"><a name="para401"></a><span class="paranum">401</span>.</p>



<p class="gatha1"> ‘‘Sukhā’va chāyā te me’’ti uggirantaṃ giraṃ piyaṃ;</p>



<p class="gathalast">‘‘Dāyajjaṃ me dadāhī’ti dāyajjaṃ me dadāhi ca’’.</p>



<p class="hangnum"><a name="para402"></a><span class="paranum">402</span>.</p>



<p class="gatha1"> Ārāmameva netvāna pabbājesi niruttaraṃ;</p>



<p class="gathalast">Saddhammaratanaṃ datvā dāyajjaṃ tassa dhīmato.</p>



<p class="hangnum"><a name="para403"></a><span class="paranum">403</span>.</p>



<p class="gatha1"> Nikkhamma tamhā sugataṃsumāli tahiṃ jantusaroruhāni;</p>



<p class="gathalast">Saddhammaraṃsīhi vikāsayanto upāgato rājagahaṃ punā’pi.</p>



<p class="hangnum"><a name="para404"></a><span class="paranum">404</span>.</p>



<p class="gatha1"> Kusumākula sundaratarupavane padumuppala bhāsurasaranikare;</p>



<p class="gathalast">Puthucaṅkamamaṇḍitasitasikate subhasītavane viharati sugato.</p>



<p class="hangnum"><a name="para405"></a><span class="paranum">405</span>.</p>



<p class="gatha1"> Tadā sudattavhayaseṭṭhiseṭṭho,</p>



<p class="gatha2">Bahūhi bhaṇḍaṃ sakaṭehi gayha;</p>



<p class="gatha3">Sāvatthito rājagahe manuññe,</p>



<p class="gathalast">Sahāyaseṭṭhissa gharū’pagantvā.</p>



<p class="hangnum"><a name="para406"></a><span class="paranum">406</span>. <a name="O0.0039"></a></p>



<p class="gatha1"> Tene’va vutto subhagena buddho,</p>



<p class="gatha2">Jāto’ti loke dipadānamindo;</p>



<p class="gatha3">Sañjātapītīhi udaggacitto,</p>



<p class="gathalast">Rattiṃ pabhātaṃ iti maññamāno.</p>



<p class="hangnum"><a name="para407"></a><span class="paranum">407</span>.</p>



<p class="gatha1"> Nikkhamma tamhā vigatandhakāre,</p>



<p class="gatha2">Devānubhāvena mahāpathamhi;</p>



<p class="gatha3">Gantvāna taṃ sītavanaṃ surammaṃ,</p>



<p class="gathalast">Sampuṇṇa candaṃ’va virājamānaṃ.</p>



<p class="hangnum"><a name="para408"></a><span class="paranum">408</span>.</p>



<p class="gatha1"> Taṃ dīparukkhaṃ viya pajjalantaṃ,</p>



<p class="gatha2">Vilocanānandakaraṃ mahesiṃ;</p>



<p class="gatha3">Disvāna tassu’ttamapādarāgaṃ,</p>



<p class="gathalast">Paṭiggahetvā sirasā sudhīmā.</p>



<p class="hangnum"><a name="para409"></a><span class="paranum">409</span>.</p>



<p class="gatha1"> Gambhīraṃ nipuṇaṃ dhammaṃ suṇitvā vimalaṃ varaṃ;</p>



<p class="gathalast">Sotāpattiphala’mpatvā sahassanaya maṇḍitaṃ.</p>



<p class="hangnum"><a name="para410"></a><span class="paranum">410</span>.</p>



<p class="gatha1"> Nimantetvāna sambuddhaṃ sasaṅghaṃ lokanāyakaṃ;</p>



<p class="gathalast">Vaṇṇagandharasūpetaṃ datvā dānaṃ sukhāvahaṃ.</p>



<p class="hangnum"><a name="para411"></a><span class="paranum">411</span>.</p>



<p class="gatha1"> Satthu āgamanatthāya sāvatthinagaraṃ varaṃ;</p>



<p class="gathalast">Paṭiññaṃ so gahetvāna gacchanto antarāpathe.</p>



<p class="hangnum"><a name="para412"></a><span class="paranum">412</span>.</p>



<p class="gatha1"> Yojane yojane vāru cittakammasamujjale;</p>



<p class="gathalast">Vihāre pavare datvā kārāpetvā bahuṃ dhanaṃ.</p>



<p class="hangnum"><a name="para413"></a><span class="paranum">413</span>.</p>



<p class="gatha1"> Sāvatthiṃ puna’rāgantvā pāsādasatamaṇḍitaṃ;</p>



<p class="gathalast">Toraṇaṅghikapākāragopurādivirājitaṃ.</p>



<p class="hangnum"><a name="para414"></a><span class="paranum">414</span>.</p>



<p class="gatha1"> Puraṃ apahasantaṃ’va devindassā’pi sabbadā;</p>



<p class="gathalast">Sabbasampattisampannaṃ naccagītādisobhitaṃ.</p>



<p class="hangnum"><a name="para415"></a><span class="paranum">415</span>.</p>



<p class="gatha1"> Kasmiṃ so vihareyyā’ti bhagavā lokanāyako;</p>



<p class="gathalast">Samantānuvilokento vihārārahabhūmikaṃ.</p>



<p class="hangnum"><a name="para416"></a><span class="paranum">416</span>. <a name="O0.0040"></a></p>



<p class="gatha1"> Jetarājakumārassa uyyānaṃ nandanopamaṃ;</p>



<p class="gathalast">Chāyūdakādisampannaṃ bhūmibhāgaṃ udikkhiya.</p>



<p class="hangnum"><a name="para417"></a><span class="paranum">417</span>.</p>



<p class="gatha1"> Hiraññakoṭisanthāravasene’va mahāyaso;</p>



<p class="gathalast">Kiṇitvā pavare tamhi narāmaramanohare.</p>



<p class="hangnum"><a name="para418"></a><span class="paranum">418</span>.</p>



<p class="gatha1"> Niccaṃ kiṅkiṇijālanādaruciraṃ siṅgīva siṅgākulaṃ,</p>



<p class="gatha2">Rammaṃnekamaṇīhi channachadanaṃ āmuttamuttāvaliṃ;</p>



<p class="gatha3">Nānārāgavitāna bhāsurataraṃ pupphādinā’laṅkata,</p>



<p class="gathalast">Citraṃ gandhakuṭiṃ varaṃ suvipulaṃ kāresi bhūsekharaṃ.</p>



<p class="hangnum"><a name="para419"></a><span class="paranum">419</span>.</p>



<p class="gatha1"> Jinatrajānampi visālamālayaṃ,</p>



<p class="gatha2">Vitānanānāsayanāsanujjalaṃ;</p>



<p class="gatha3">Sumaṇḍitaṃ maṇḍapavaṅkamādinā,</p>



<p class="gathalast">Vilumpamānaṃ manalocanaṃ sadā.</p>



<p class="hangnum"><a name="para420"></a><span class="paranum">420</span>.</p>



<p class="gatha1"> Athāpi saṇhāmalasetavālukaṃ,</p>



<p class="gatha2">Savedikācāruvisālamālakaṃ;</p>



<p class="gatha3">Jalāsayaṃ sāta’tisītalodakaṃ,</p>



<p class="gathalast">Sugandhisogandhikapaṅkajākulaṃ.</p>



<p class="hangnum"><a name="para421"></a><span class="paranum">421</span>.</p>



<p class="gatha1"> Suphullasālāsanasoganāga,</p>



<p class="gatha2">Punnāgapūgādivirājamānaṃ;</p>



<p class="gatha3">Manoramaṃ jetavanābhidhānaṃ,</p>



<p class="gathalast">Kārāpayī seṭṭhi vihāraseṭṭhaṃ.</p>



<p class="hangnum"><a name="para422"></a><span class="paranum">422</span>.</p>



<p class="gatha1"> Visālakelāsadharādharuttamā-</p>



<p class="gatha2">Bhirāmapākāraphanindagopito;</p>



<p class="gatha3">Janassa sabbābhimanatthasādhako,</p>



<p class="gathalast">Vihāracintāmaṇi so virājite.</p>



<p class="hangnum"><a name="para423"></a><span class="paranum">423</span>.</p>



<p class="gatha1"> Tato āgamanatthāya munindaṃ nāthapiṇḍiko;</p>



<p class="gathalast">Dūtaṃ pāhesi so satthā sutvā dūtassa sāsanaṃ.</p>



<p class="hangnum"><a name="para424"></a><span class="paranum">424</span>.</p>



<p class="gatha1"> Mahatā bhikkhusaṅghena tadā tamhā purakkhato;</p>



<p class="gathalast">Nikkhamitvā’nupubbena patto sāvatthimuttamaṃ.</p>



<p class="hangnum"><a name="para425"></a><span class="paranum">425</span>. <a name="O0.0041"></a></p>



<p class="gatha1"> Samujjalāni nekāni dhajānādāya sundarā;</p>



<p class="gathalast">Kumārā purato satthu nikkhamiṃsu surā yathā.</p>



<p class="hangnum"><a name="para426"></a><span class="paranum">426</span>.</p>



<p class="gatha1"> Nikkhamiṃsu tato tesaṃ pacchato taruṇaṅganā;</p>



<p class="gathalast">Cārupuṇṇaghaṭādāya devakaññā yathā tathā.</p>



<p class="hangnum"><a name="para427"></a><span class="paranum">427</span>.</p>



<p class="gatha1"> Puṇṇapātiṃ gahetvāna seṭṭhino bhariyā tathā;</p>



<p class="gathalast">Saddhiṃ nekasatitthihi nekālaṅkāralaṅkatā.</p>



<p class="hangnum"><a name="para428"></a><span class="paranum">428</span>.</p>



<p class="gatha1"> Mahāseṭṭhi mahāseṭṭhisatehi saha nāyakaṃ;</p>



<p class="gathalast">Abbhuggañchi mahāvīraṃ pūjito tehi nekadhā.</p>



<p class="hangnum"><a name="para429"></a><span class="paranum">429</span>.</p>



<p class="gatha1"> Chabbaṇṇaraṃsīhi manoramehi,</p>



<p class="gatha2">Puraṃ varaṃ piñjaravaṇṇabhāvaṃ;</p>



<p class="gatha3">Nento munindo sugato sugatto,</p>



<p class="gathalast">Upāvisī jetavanaṃ vihāraṃ.</p>



<p class="hangnum"><a name="para430"></a><span class="paranum">430</span>.</p>



<p class="gatha1"> Cātuddisassa saṅghassa sambuddhapamukhassa’haṃ;</p>



<p class="gathalast">Imaṃ dammi vihāranti satthu cārukarambuje.</p>



<p class="hangnum"><a name="para431"></a><span class="paranum">431</span>.</p>



<p class="gatha1"> Sugandhavāsitaṃ vāriṃ hemabhiṅkārato varaṃ;</p>



<p class="gathalast">Ākiritvā adā rammaṃ vihāraṃ cārudassanaṃ.</p>



<p class="hangnum"><a name="para432"></a><span class="paranum">432</span>.</p>



<p class="gatha1"> Surammaṃ vihāraṃ paṭiggayaha seṭṭhaṃ,</p>



<p class="gatha2">Anagghe vicittāsanasmiṃ nisinno;</p>



<p class="gatha3">Janindānamindo tilokekanetto,</p>



<p class="gathalast">Tilokappasādāvahaṃ taṃ manuññaṃ.</p>



<p class="hangnum"><a name="para433"></a><span class="paranum">433</span>.</p>



<p class="gatha1"> Udārānisaṃsaṃ vihārappadāne,</p>



<p class="gatha2">Anāthappadānena nāthassa tassa;</p>



<p class="gatha3">Sudattābhidhānassa seṭṭhissa satthā,</p>



<p class="gathalast">Yasassī hitesī mahesī adesī.</p>



<p class="hangnum"><a name="para434"></a><span class="paranum">434</span>.</p>



<p class="gatha1"> Udārānisaṃsaṃ vihārappadāne,</p>



<p class="gatha2">Kathetuṃ samattho vinā bhūripaññaṃ;</p>



<p class="gatha3">Tilokekanāthaṃ naro kosi yutto,</p>



<p class="gathalast">Mukhānaṃ sahassehi nekehi cā’pi.</p>



<p class="hangnum"><a name="para435"></a><span class="paranum">435</span>. <a name="O0.0042"></a></p>



<p class="gatha1"> Iti vipulayaso so tassa dhammaṃ kathetvā,</p>



<p class="gatha2">Api sakalajanānaṃ mānase tosayanto;</p>



<p class="gatha3">Paramamadhuranādaṃ dhammabheriṃ mahantaṃ,</p>



<p class="gathalast">Viharati paharanto tattha tatthūpagantvā.</p>



<p class="hangnum"><a name="para436"></a><span class="paranum">436</span>.</p>



<p class="gatha1"> Evaṃ tilokahitadena mahādayena,</p>



<p class="gatha2">Lokuttamena paribhuttapadesapantiṃ;</p>



<p class="gatha3">Niccaṃsurāsuramahoragarakkhasādi,</p>



<p class="gathalast">Sampūjitaṃ ahami’dāni nidassasissaṃ.</p>



<p class="hangnum"><a name="para437"></a><span class="paranum">437</span>.</p>



<p class="gatha1"> Saddhammaraṃsinikarehi jinaṃsumāli,</p>



<p class="gatha2">Veneyyapaṅkajavanāni vikāsayanto;</p>



<p class="gatha3">Vāsaṃ akāsi pavaro paṭhamamhi vasse,</p>



<p class="gathalast">Bārāṇasimhi nagare migakānanamhi.</p>



<p class="hangnum"><a name="para438"></a><span class="paranum">438</span>.</p>



<p class="gatha1"> Nānāppakāraratanāpaṇapantivīthi,</p>



<p class="gatha2">Ramme pure pavararājagahābhidhāne;</p>



<p class="gatha3">Vāsaṃ akāsi dutiye tatiye catutthe,</p>



<p class="gathalast">Vassepi kantataraveluvaneva nātho.</p>



<p class="hangnum"><a name="para439"></a><span class="paranum">439</span>.</p>



<p class="gatha1"> Bhūpālamoḷimaṇiraṃsivirājamānaṃ,</p>



<p class="gatha2">Vesālināmaviditaṃ nagaraṃ surammaṃ;</p>



<p class="gatha3">Nissāya sakyamunikesari pañcamamhī,</p>



<p class="gathalast">Vassamhi vāsamakarittha mahāvanasmiṃ.</p>



<p class="hangnum"><a name="para440"></a><span class="paranum">440</span>.</p>



<p class="gatha1"> Phullātinīlavimaluppalacārunetto,</p>



<p class="gatha2">Siṃgīsamānatanujotihi jotamāno;</p>



<p class="gatha3">Buddho anantaguṇasannidhi chaṭṭhavasse,</p>



<p class="gathalast">Vāsaṃ akā vipulamaṅkula pabbatasmiṃ.</p>



<p class="hangnum"><a name="para441"></a><span class="paranum">441</span>.</p>



<p class="gatha1"> Gambhīraduddasataraṃ madhuraṃ marūnaṃ,</p>



<p class="gatha2">Desetva dhammamatulo sirisannivāso;</p>



<p class="gatha3">Devindasītalavisālasilāsanasmiṃ,</p>



<p class="gathalast">Vassamhi vāsama’karī muni sattamamhi.</p>



<p class="hangnum"><a name="para442"></a><span class="paranum">442</span>. <a name="O0.0043"></a></p>



<p class="gatha1"> Phullāravindacaraṇo caraṇādhivāso,</p>



<p class="gatha2">So suṃsumāragirināmadharādharamhi;</p>



<p class="gatha3">Vāsaṃ akā paramamāraji aṭṭhamasmiṃ,</p>



<p class="gathalast">Vassamhi kantarabhesakalāvanamhi.</p>



<p class="hangnum"><a name="para443"></a><span class="paranum">443</span>.</p>



<p class="gatha1"> Nānāmatātibahutitthiyasappadappaṃ,</p>



<p class="gatha2">Hantvā tilokatilako navamamhi vasse;</p>



<p class="gatha3">Vāsaṃ akāsi rucire atidassanīye,</p>



<p class="gathalast">Kosambisimbalivane jinapakkhirājā.</p>



<p class="hangnum"><a name="para444"></a><span class="paranum">444</span>.</p>



<p class="gatha1"> Tesaṃ mahantakalahaṃ samituṃ yatīnaṃ,</p>



<p class="gatha2">Nissāya vāraṇavaraṃ dasamamhi vasse;</p>



<p class="gatha3">Pupphābhikiṇṇavipulāmalakānanasmiṃ,</p>



<p class="gathalast">Vāsaṃ akā munivaro varapāraleyyo.</p>



<p class="hangnum"><a name="para445"></a><span class="paranum">445</span>.</p>



<p class="gatha1"> Dhammāmatena janataṃ ajarāmarattaṃ,</p>



<p class="gatha2">Nento vilocanamanoharasuddhadanto;</p>



<p class="gatha3">Nālābhidhānadijagāmavare munindo,</p>



<p class="gathalast">Vāsaṃ akā amitabuddhi dasekavasse.</p>



<p class="hangnum"><a name="para446"></a><span class="paranum">446</span>.</p>



<p class="gatha1"> Verañja cārudijagāmasamīpabhūte,</p>



<p class="gatha2">Ārāmake surabhipupphaphalābhirāme;</p>



<p class="gatha3">Sabbaññu sakyamuni bārasamamhi vasse,</p>



<p class="gathalast">Vāsaṃ akāsi pucimandadumindamūle.</p>



<p class="hangnum"><a name="para447"></a><span class="paranum">447</span>.</p>



<p class="gatha1"> Phullāravindavadano racicārusobho,</p>



<p class="gatha2">Lokassa atthacariyāya dayādhivāso;</p>



<p class="gatha3">Vāsaṃ akā ruciracāliyapabbatasmiṃ,</p>



<p class="gathalast">Vīro tilokagaru terasamamhi vasse.</p>



<p class="hangnum"><a name="para448"></a><span class="paranum">448</span>.</p>



<p class="gatha1"> Bandhūkapupphasamapādakarābhirāmo,</p>



<p class="gatha2">Dhammissaro pavarajetavane suramme;</p>



<p class="gatha3">Dhīro mahiddhi muni cuddasamamhi vasse,</p>



<p class="gathalast">Vāsaṃ akā sakalasattahitesu yutto.</p>



<p class="hangnum"><a name="para449"></a><span class="paranum">449</span>. <a name="O0.0044"></a></p>



<p class="gatha1"> Veneyyabandhuvanarāgagaje vihantvā,</p>



<p class="gatha2">Vassamhi pañcadasame munisīharājā;</p>



<p class="gatha3">Vāsaṃ akā kapilavatthudharādharoru,</p>



<p class="gathalast">Nigrodharāmaramaṇīyamaṇigguhāyaṃ.</p>



<p class="hangnum"><a name="para450"></a><span class="paranum">450</span>.</p>



<p class="gatha1"> Yakkhampi kakkhalataraṃ suvinītabhāvaṃ,</p>



<p class="gatha2">Netvā pure varatamālavakābhidhāne;</p>



<p class="gatha3">Vasmamhi vāsamakarī dasachaṭṭhamamhi,</p>



<p class="gathalast">Nento janaṃ bahutarampi ca santimaggaṃ.</p>



<p class="hangnum"><a name="para451"></a><span class="paranum">451</span>.</p>



<p class="gatha1"> Pākāragopuraniketanatoraṇādi,</p>



<p class="gatha2">Nettābhirāmavararājagahe mahesi;</p>



<p class="gatha3">Vāsaṃ akānadhivaro dasasattamamhi,</p>



<p class="gathalast">Vassamhi patthayaso bhuvanattayasmiṃ.</p>



<p class="hangnum"><a name="para452"></a><span class="paranum">452</span>.</p>



<p class="gatha1"> Dhammosadhena madhurena sukhāvahena,</p>



<p class="gatha2">Lokassa ghoratararāgarajaṃ vihantvā;</p>



<p class="gatha3">Vassamhi vāsamakarī dasaaṭṭhamasmiṃ,</p>



<p class="gathalast">Aṅgīraso pavaracāliyapabbatasmiṃ.</p>



<p class="hangnum"><a name="para453"></a><span class="paranum">453</span>.</p>



<p class="gatha1"> Venayyabandhujanamoharipuṃ uḷāraṃ,</p>



<p class="gatha2">Hantvāna dhammaasinā varadhammarājā;</p>



<p class="gatha3">Ekūnavīsatimake puna tattha vasse,</p>



<p class="gathalast">Vāsaṃ akā madhurabhārati lokanātho.</p>



<p class="hangnum"><a name="para454"></a><span class="paranum">454</span>.</p>



<p class="gatha1"> Suddhāsayo pavararājagahe vicitte,</p>



<p class="gatha2">Vāsaṃ akāsi samavīsatimamhi vasse;</p>



<p class="gatha3">Lokassa atthacaraṇe subhakapparukkho,</p>



<p class="gathalast">Cintāmaṇippavarabhaddaghaṭo munindo.</p>



<p class="hangnum"><a name="para455"></a><span class="paranum">455</span>.</p>



<p class="gatha1"> Evaṃ tilokamahito anibaddhavāsaṃ,</p>



<p class="gatha2">Katvā carampaṭhamabodhiyudārapañño;</p>



<p class="gatha3">Chabbaṇṇaraṃsisamupetavicittadeho,</p>



<p class="gathalast">Lokekabandhu bhagavā avasesakāle.</p>



<p class="hangnum"><a name="para456"></a><span class="paranum">456</span>. <a name="O0.0045"></a></p>



<p class="gatha1"> Sāvatthiyaṃ pavarajetavane ca ramme,</p>



<p class="gatha2">Dibbālaye ca samalaṅkatapubbarāme;</p>



<p class="gatha3">Vāsaṃ akāsi muni vīsatipañcavasse,</p>



<p class="gathalast">Lokābhivuddhinirato sukhasannivāso.</p>



<p class="hangnum"><a name="para457"></a><span class="paranum">457</span>.</p>



<p class="gatha1"> Iti amitadayo yo pañcatāḷīsavasse,</p>



<p class="gatha2">Manujamanavanasmiṃ jātarāgaggirāsiṃ;</p>



<p class="gatha3">Paramamadhuradhammambuhi nibbāpayanto,</p>



<p class="gathalast">Avasi samunimegho lokasantiṃ karotu!</p>



<p class="hangnum"><a name="para458"></a><span class="paranum">458</span>.</p>



<p class="gatha1"> Paññāvaraṅganā mayhaṃ sañjātā manamandire;</p>



<p class="gathalast">Tosayantī sabbajanaṃ vuddhiṃ gacchatu sabbadā.</p>



<p class="hangnum"><a name="para459"></a><span class="paranum">459</span>.</p>



<p class="gatha1"> Citaṃ yaṃ racayantena jinassa caritaṃ mayā;</p>



<p class="gathalast">Puññaṃ tassānubhāvena sampatto tusitālayaṃ.</p>



<p class="hangnum"><a name="para460"></a><span class="paranum">460</span>.</p>



<p class="gatha1"> Metteyyalokanāthassa suṇanto dhammadesanaṃ;</p>



<p class="gathalast">Tena saddhiṃ ciraṃ kālaṃ vindanto mahatiṃ siriṃ.</p>



<p class="hangnum"><a name="para461"></a><span class="paranum">461</span>.</p>



<p class="gatha1"> Buddhe jāte mahāsattoramme ketumanīpure;</p>



<p class="gathalast">Rājavaṃse janītvāna tihetupaṭisandhiko.</p>



<p class="hangnum"><a name="para462"></a><span class="paranum">462</span>.</p>



<p class="gatha1"> Civaraṃ piṇḍapātañca anagghaṃ vipulaṃ varaṃ;</p>



<p class="gathalast">Senāsanañca bhesajjaṃ datvā tassa mahesino.</p>



<p class="hangnum"><a name="para463"></a><span class="paranum">463</span>.</p>



<p class="gatha1"> Sāsane pabbajitvāna jotento tamanuttaraṃ;</p>



<p class="gathalast">Iddhimā satimā sammā dhārento piṭakattayaṃ.</p>



<p class="hangnum"><a name="para464"></a><span class="paranum">464</span>.</p>



<p class="gatha1"> Vyākato tena buddho yaṃ hessatīti anāgate;</p>



<p class="gathalast">Uppannuppannabuddhānaṃ dānaṃ datvā sukhāvahaṃ.</p>



<p class="hangnum"><a name="para465"></a><span class="paranum">465</span>.</p>



<p class="gatha1"> Saṃsāre saṃsaranto hi kapparukkho ca pāṇinaṃ;</p>



<p class="gathalast">Icchiticchitamannādiṃ dadanto madhuraṃ caraṃ.</p>



<p class="hangnum"><a name="para466"></a><span class="paranum">466</span>.</p>



<p class="gatha1"> Maṃsalohitanettādiṃ dadaṃ cittasamāhito;</p>



<p class="gathalast">Sīlanekkhammapaññādiṃ pūrento sabbapāramiṃ.</p>



<p class="hangnum"><a name="para467"></a><span class="paranum">467</span>. <a name="O0.0046"></a></p>



<p class="gatha1"> Pāramisikharaṃ patvā buddho hutvā anuttaro;</p>



<p class="gathalast">Desetvā madhuraṃ dhammaṃ jantūnaṃ sivamāvahaṃ.</p>



<p class="hangnum"><a name="para468"></a><span class="paranum">468</span>.</p>



<p class="gatha1"> Sabbaṃ sadevakaṃ lokaṃ brahāsaṃsārabandhanā;</p>



<p class="gathalast">Mocayitvā varaṃ khemaṃ pāpuṇyeṃ sivaṃ puraṃ.</p>



<p class="hangnum"><a name="para469"></a><span class="paranum">469</span>.</p>



<p class="gatha1"> Laṅkālaṅkāra bhūtena bhūpālanvayaketunā;</p>



<p class="gathalast">Vijayabāhunā raññā sakanāmena kārite.</p>



<p class="hangnum"><a name="para470"></a><span class="paranum">470</span>.</p>



<p class="gatha1"> Satoyāsayapākāra gopurādivirājite;</p>



<p class="gathalast">Pariveṇavare ramme vasatā santavuttinā.</p>



<p class="hangnum"><a name="para471"></a><span class="paranum">471</span>.</p>



<p class="gatha1"> Medhaṅkarābhidhānena dayāvāsena dhīmatā;</p>



<p class="gathalast">Therena racitaṃ etaṃ sabbha saṃsevitaṃ sadā.</p>



<p class="hangnum"><a name="para472"></a><span class="paranum">472</span>.</p>



<p class="gatha1"> Bhave bhave’dha gāthānaṃ tesattati catussataṃ;</p>



<p class="gathalast">Ganthato pañcapaññāsā-dhikaṃ pañcasataṃ iti.</p>





</body>
</html>