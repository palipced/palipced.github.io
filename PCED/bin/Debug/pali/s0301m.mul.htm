<html>
  <head>
    <META http-equiv="Content-Type" content="text/html; charset=utf-8">
    <title></title><script>
function setHitsVisibility(isVisible)
{ 
  var c = getStyleClass('hit');
  if (isVisible)
  {
    c.style.backgroundColor = 'blue';
    c.style.color = 'white';
  }
  else
  {
    c.style.backgroundColor = 'white';
    c.style.color = 'black';
  }
}

function setFootnotesVisibility(isVisible)
{
  getStyleClass('note').style.display = (isVisible ? 'inline' : 'none');
}

function getStyleClass (className) {
	for (var s = 0; s < document.styleSheets.length; s++)
	{
		if(document.styleSheets[s].rules)
		{
			for (var r = 0; r < document.styleSheets[s].rules.length; r++)
			{
				if (document.styleSheets[s].rules[r].selectorText == '.' + className)
				{
					return document.styleSheets[s].rules[r];
				}
			}
		}
		else if(document.styleSheets[s].cssRules)
		{
			for (var r = 0; r < document.styleSheets[s].cssRules.length; r++)
			{
				if (document.styleSheets[s].cssRules[r].selectorText == '.' + className)
					return document.styleSheets[s].cssRules[r];
			}
		}
	}
	
	return null;
}
</script><style>
body { 
  font-family: "Times Ext Roman", "Indic Times", "Doulos SIL", Tahoma, "Arial Unicode MS", Gentium;
  background: white;
}

span {}
.note {color: blue}
.bld {font-weight: bold; }
.paranum {font-weight: bold; }
.hit {background-color: blue; color: white; }
.context {background-color: green; color: white; }

p {
  border-top: 0in; border-bottom: 0in;
  padding-top: 0in; padding-bottom: 0in;
  margin-top: 0in; margin-bottom: 0.5cm;
}

.indent { font-size: 12pt; text-indent: 2em; margin-left: 3em;}

.bodytext { font-size: 12pt; text-indent: 2em;}

.hangnum { font-size: 12pt; text-indent: 2em;}

/* Namo tassa, and nitthita -- no unique structural distinction */
.centered { font-size: 12pt; text-align:center;}

.unindented { font-size: 12pt;}

.book { font-size: 21pt; text-align:center; font-weight: bold;}

.chapter { font-size: 18pt; text-align:center; font-weight: bold;}

.nikaya { font-size: 24pt; text-align:center; font-weight: bold;}

.title { font-size: 12pt; text-align:center; font-weight: bold;}

.subhead { font-size: 12pt; text-align:center; font-weight: bold;}

.subsubhead { font-size: 12pt; text-align:center; font-weight: bold;}

/* Gatha line 1 */
.gatha1 { font-size: 12pt; margin-bottom: 0em; margin-left: 4em;}

/* Gatha line 2 */
.gatha2 { font-size: 12pt; margin-bottom: 0em; margin-left: 4em;}

/* Gatha line 3 */
.gatha3 { font-size: 12pt; margin-bottom: 0em; margin-left: 4em;}

/* Gatha last line */
.gathalast { font-size: 12pt; margin-bottom: 0.5cm; margin-left: 4em;}
</style>
  </head>
  <body>





<p class="centered"> Namo tassa bhagavato arahato sammāsambuddhassa</p>



<p class="nikaya">Saṃyuttanikāyo</p>

<a name="sn1"></a>

<a class="khanti" id="a1"></a>
<p class="book">Sagāthāvaggo</p>

<a name="sn1_1"></a>


<p class="chapter">1. Devatāsaṃyuttaṃ</p>



<p class="title">1. Naḷavaggo</p>



<p class="subhead">1. Oghataraṇasuttaṃ</p>



<p class="bodytext"><span class="newparamark" id="a1_para1"></span><a name="para1"></a><a name="para1_sn1"></a><span class="paranum">1</span>. Evaṃ <a name="T1.0001"></a><a name="V1.0001"></a><a name="P1.0001"></a><a name="M1.0001"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ etadavoca – ‘‘‘kathaṃ nu tvaṃ, mārisa, oghamatarī’ti? ‘Appatiṭṭhaṃ khvāhaṃ, āvuso, anāyūhaṃ <a name="V1.0002"></a> oghamatari’nti. ‘Yathā kathaṃ pana tvaṃ, mārisa, appatiṭṭhaṃ anāyūhaṃ oghamatarī’ti? ‘Yadākhvāhaṃ, āvuso, santiṭṭhāmi tadāssu saṃsīdāmi<a name="T1.0002"></a>; yadākhvāhaṃ, āvuso, āyūhāmi tadāssu nibbuyhāmi <span class="note">[nivuyhāmi (syā. kaṃ. ka.)]</span>. Evaṃ khvāhaṃ, āvuso, appatiṭṭhaṃ anāyūhaṃ oghamatari’’’nti.</p>



<p class="gatha1">‘‘Cirassaṃ vata passāmi, brāhmaṇaṃ parinibbutaṃ;</p>



<p class="gathalast">Appatiṭṭhaṃ anāyūhaṃ, tiṇṇaṃ loke visattika’’nti. –</p>



<p class="unindented">Idamavoca <a name="M1.0002"></a> sā devatā. Samanuñño satthā ahosi. Atha kho sā devatā – ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="subhead">2. Nimokkhasuttaṃ</p>



<p class="bodytext"><span class="newparamark" id="a1_para2"></span><a name="para2"></a><a name="para2_sn1"></a><span class="paranum">2</span>. Sāvatthinidānaṃ<a name="P1.0002"></a>. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ etadavoca –</p>



<p class="bodytext">‘‘Jānāsi no tvaṃ, mārisa, sattānaṃ nimokkhaṃ pamokkhaṃ viveka’’nti?</p>



<p class="bodytext">‘‘Jānāmi khvāhaṃ, āvuso, sattānaṃ nimokkhaṃ pamokkhaṃ viveka’’nti.</p>



<p class="bodytext">‘‘Yathā kathaṃ pana tvaṃ, mārisa, jānāsi sattānaṃ nimokkhaṃ pamokkhaṃ viveka’’nti?</p>



<p class="bodytext">‘‘Nandībhavaparikkhayā <a name="T1.0003"></a> <span class="note">[nandibhavaparikkhayā (syā. kaṃ.)]</span>, saññāviññāṇasaṅkhayā, vedanānaṃ nirodhā upasamā – evaṃ khvāhaṃ, āvuso, jānāmi sattānaṃ nimokkhaṃ pamokkhaṃ viveka’’nti.</p>



<p class="subhead">3. Upanīyasuttaṃ</p>



<p class="bodytext"><span class="newparamark" id="a1_para3"></span><a name="para3"></a><a name="para3_sn1"></a><span class="paranum">3</span>. Sāvatthinidānaṃ<a name="V1.0003"></a>. Ekamantaṃ ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Upanīyati jīvitamappamāyu,</p>



<p class="gatha2">Jarūpanītassa na santi tāṇā;</p>



<p class="gatha3">Etaṃ bhayaṃ maraṇe pekkhamāno,</p>



<p class="gathalast">Puññāni kayirātha sukhāvahānī’’ti.</p>



<p class="gatha1">‘‘Upanīyati jīvitamappamāyu,</p>



<p class="gatha2">Jarūpanītassa na santi tāṇā;</p>



<p class="gatha3">Etaṃ bhayaṃ maraṇe pekkhamāno,</p>



<p class="gathalast">Lokāmisaṃ pajahe santipekkho’’ti.</p>



<p class="subhead">4. Accentisuttaṃ</p>



<p class="bodytext"><span class="newparamark" id="a1_para4"></span><a name="para4"></a><a name="para4_sn1"></a><span class="paranum">4</span>. Sāvatthinidānaṃ<a name="M1.0003"></a>. Ekamantaṃ <a name="T1.0004"></a><a name="P1.0003"></a> ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Accenti kālā tarayanti rattiyo,</p>



<p class="gatha2">Vayoguṇā anupubbaṃ jahanti;</p>



<p class="gatha3">Etaṃ bhayaṃ maraṇe pekkhamāno,</p>



<p class="gathalast">Puññāni kayirātha sukhāvahānī’’ti.</p>



<p class="gatha1">‘‘Accenti kālā tarayanti rattiyo,</p>



<p class="gatha2">Vayoguṇā anupubbaṃ jahanti;</p>



<p class="gatha3">Etaṃ bhayaṃ maraṇe pekkhamāno,</p>



<p class="gathalast">Lokāmisaṃ pajahe santipekkho’’ti.</p>



<p class="subhead">5. Katichindasuttaṃ</p>



<p class="bodytext"><span class="newparamark" id="a1_para5"></span><a name="para5"></a><a name="para5_sn1"></a><span class="paranum">5</span>. Sāvatthinidānaṃ<a name="V1.0004"></a>. Ekamantaṃ ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Kati chinde kati jahe, kati cuttari bhāvaye;</p>



<p class="gathalast">Kati saṅgātigo bhikkhu, oghatiṇṇoti vuccatī’’ti.</p>



<p class="gatha1">‘‘Pañca chinde pañca jahe, pañca cuttari bhāvaye;</p>



<p class="gathalast">Pañca saṅgātigo bhikkhu, oghatiṇṇoti vuccatī’’ti.</p>



<p class="subhead">6. Jāgarasuttaṃ</p>



<p class="bodytext"><span class="newparamark" id="a1_para6"></span><a name="para6"></a><a name="para6_sn1"></a><span class="paranum">6</span>. Sāvatthinidānaṃ. Ekamantaṃ <a name="T1.0005"></a> ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Kati jāgarataṃ suttā, kati suttesu jāgarā;</p>



<p class="gathalast">Katibhi <span class="note">[katīhi (sī.)]</span> rajamādeti, katibhi <span class="note">[katīhi (sī.)]</span> parisujjhatī’’ti.</p>



<p class="gatha1">‘‘Pañca jāgarataṃ suttā, pañca suttesu jāgarā;</p>



<p class="gathalast">Pañcabhi <span class="note">[pañcahi (sī.)]</span> rajamādeti, pañcabhi <span class="note">[pañcahi (sī.)]</span> parisujjhatī’’ti.</p>



<p class="subhead">7. Appaṭividitasuttaṃ</p>



<p class="bodytext"><span class="newparamark" id="a1_para7"></span><a name="para7"></a><a name="para7_sn1"></a><span class="paranum">7</span>. Sāvatthinidānaṃ<a name="M1.0004"></a>. Ekamantaṃ <a name="P1.0004"></a> ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Yesaṃ dhammā appaṭividitā, paravādesu nīyare <span class="note">[niyyare (ka.)]</span>;</p>



<p class="gathalast">Suttā te nappabujjhanti, kālo tesaṃ pabujjhitu’’nti.</p>



<p class="gatha1">‘‘Yesaṃ dhammā suppaṭividitā, paravādesu na nīyare;</p>



<p class="gathalast">Te sambuddhā sammadaññā, caranti visame sama’’nti.</p>



<p class="subhead">8. Susammuṭṭhasuttaṃ</p>



<p class="bodytext"><span class="newparamark" id="a1_para8"></span><a name="para8"></a><a name="para8_sn1"></a><span class="paranum">8</span>. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Yesaṃ <a name="T1.0006"></a> dhammā susammuṭṭhā, paravādesu nīyare;</p>



<p class="gathalast">Suttā te nappabujjhanti, kālo tesaṃ pabujjhitu’’nti.</p>



<p class="gatha1">‘‘Yesaṃ <a name="V1.0005"></a> dhammā asammuṭṭhā, paravādesu na nīyare;</p>



<p class="gathalast">Te sambuddhā sammadaññā, caranti visame sama’’nti.</p>



<p class="subhead">9. Mānakāmasuttaṃ</p>



<p class="bodytext"><span class="newparamark" id="a1_para9"></span><a name="para9"></a><a name="para9_sn1"></a><span class="paranum">9</span>. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Na mānakāmassa damo idhatthi,</p>



<p class="gatha2">Na monamatthi asamāhitassa;</p>



<p class="gatha3">Eko araññe viharaṃ pamatto,</p>



<p class="gathalast">Na maccudheyyassa tareyya pāra’’nti.</p>



<p class="gatha1">‘‘Mānaṃ pahāya susamāhitatto,</p>



<p class="gatha2">Sucetaso sabbadhi vippamutto;</p>



<p class="gatha3">Eko araññe viharaṃ appamatto,</p>



<p class="gathalast">Sa maccudheyyassa tareyya pāra’’nti.</p>



<p class="subhead">10. Araññasuttaṃ</p>



<p class="bodytext"><span class="newparamark" id="a1_para10"></span><a name="para10"></a><a name="para10_sn1"></a><span class="paranum">10</span>. Sāvatthinidānaṃ<a name="V1.0006"></a><a name="M1.0005"></a>. Ekamantaṃ <a name="P1.0005"></a> ṭhitā kho sā devatā bhagavantaṃ gāthāya ajjhabhāsi –</p>



<p class="gatha1">‘‘Araññe <a name="T1.0007"></a> viharantānaṃ, santānaṃ brahmacārinaṃ;</p>



<p class="gathalast">Ekabhattaṃ bhuñjamānānaṃ, kena vaṇṇo pasīdatī’’ti.</p>



<p class="gatha1">‘‘Atītaṃ nānusocanti, nappajappanti nāgataṃ;</p>



<p class="gathalast">Paccuppannena yāpenti, tena vaṇṇo pasīdati’’.</p>



<p class="gatha1">‘‘Anāgatappajappāya, atītassānusocanā;</p>



<p class="gathalast">Etena bālā sussanti, naḷova harito luto’’ti.</p>



<p class="centered">Naḷavaggo paṭhamo.</p>



<p class="bodytext">Tassuddānaṃ –</p>



<p class="gatha1">Oghaṃ nimokkhaṃ upaneyyaṃ, accenti katichindi ca;</p>



<p class="gatha2">Jāgaraṃ appaṭividitā, susammuṭṭhā mānakāminā;</p>



<p class="gathalast">Araññe dasamo vutto, vaggo tena pavuccati.</p>



<p class="title">2. Nandanavaggo</p>



<p class="subhead">1. Nandanasuttaṃ</p>



<p class="bodytext"><span class="newparamark" id="a1_para11"></span><a name="para11"></a><a name="para11_sn1"></a><span class="paranum">11</span>. Evaṃ <a name="T1.0008"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa <a name="V1.0007"></a> ārāme. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Bhūtapubbaṃ, bhikkhave, aññatarā tāvatiṃsakāyikā devatā nandane vane accharāsaṅghaparivutā dibbehi pañcahi kāmaguṇehi samappitā samaṅgībhūtā paricāriyamānā <span class="note">[paricāriyamānā (syā. kaṃ. ka.)]</span> tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Na <a name="M1.0006"></a> te sukhaṃ pajānanti, ye na passanti nandanaṃ;</p>



<p class="gathalast">Āvāsaṃ naradevānaṃ, tidasānaṃ yasassina’’nti.</p>



<p class="bodytext">‘‘Evaṃ <a name="P1.0006"></a> vutte, bhikkhave, aññatarā devatā taṃ devataṃ gāthāya paccabhāsi –</p>



<p class="gatha1">‘‘Na tvaṃ bāle pajānāsi, yathā arahataṃ vaco;</p>



<p class="gatha2">Aniccā sabbasaṅkhārā <span class="note">[sabbe saṅkhārā (sī. syā. kaṃ.)]</span>, uppādavayadhammino;</p>



<p class="gathalast">Uppajjitvā nirujjhanti, tesaṃ vūpasamo sukho’’ti.</p>



<p class="subhead">2. Nandatisuttaṃ</p>



<p class="bodytext"><span class="newparamark" id="a1_para12"></span><a name="para12"></a><a name="para12_sn1"></a><span class="paranum">12</span>. Sāvatthinidānaṃ. Ekamantaṃ <a name="T1.0009"></a> ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Nandati puttehi puttimā,</p>



<p class="gatha2">Gomā <span class="note">[gomiko (sī. syā. kaṃ. pī.)]</span> gohi tatheva nandati;</p>



<p class="gatha3">Upadhīhi <a name="V1.0008"></a> narassa nandanā,</p>



<p class="gathalast">Na hi so nandati yo nirūpadhī’’ti.</p>



<p class="gatha1">‘‘Socati puttehi puttimā,</p>



<p class="gatha2">Gomā gohi tatheva socati;</p>



<p class="gatha3">Upadhīhi narassa socanā,</p>



<p class="gathalast">Na hi so socati yo nirūpadhī’’ti.</p>



<p class="subhead">3. Natthiputtasamasuttaṃ</p>



<p class="bodytext"><span class="newparamark" id="a1_para13"></span><a name="para13"></a><a name="para13_sn1"></a><span class="paranum">13</span>. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Natthi puttasamaṃ pemaṃ, natthi gosamitaṃ dhanaṃ;</p>



<p class="gathalast">Natthi sūriyasamā <span class="note">[suriyasamā (sī. syā. kaṃ. pī.)]</span> ābhā, samuddaparamā sarā’’ti.</p>



<p class="gatha1">‘‘Natthi attasamaṃ pemaṃ, natthi dhaññasamaṃ dhanaṃ;</p>



<p class="gathalast">Natthi paññāsamā ābhā, vuṭṭhi ve paramā sarā’’ti.</p>



<p class="subhead">4. Khattiyasuttaṃ</p>



<p class="bodytext"><span class="newparamark" id="a1_para14"></span><a name="para14"></a><a name="para14_sn1"></a><span class="paranum">14</span>. ‘‘Khattiyo <a name="T1.0010"></a><a name="M1.0007"></a> dvipadaṃ seṭṭho, balībaddo <span class="note">[balivaddo (sī. pī.), balibaddo (syā. kaṃ. ka.)]</span> catuppadaṃ.</p>



<p class="gathalast">Komārī seṭṭhā bhariyānaṃ, yo ca puttāna pubbajo’’ti.</p>



<p class="gatha1">‘‘Sambuddho dvipadaṃ seṭṭho, ājānīyo catuppadaṃ;</p>



<p class="gathalast">Sussūsā seṭṭhā bhariyānaṃ, yo ca puttānamassavo’’ti.</p>



<p class="subhead">5. Saṇamānasuttaṃ</p>



<p class="bodytext"><span class="newparamark" id="a1_para15"></span><a name="para15"></a><a name="para15_sn1"></a><span class="paranum">15</span>. ‘‘Ṭhite <a name="P1.0007"></a> majjhanhike <span class="note">[majjhantike (sabbattha)]</span> kāle, sannisīvesu pakkhisu.</p>



<p class="gathalast">Saṇateva brahāraññaṃ <span class="note">[mahāraññaṃ (ka. sī. syā. kaṃ. ka.)]</span>, taṃ bhayaṃ paṭibhāti ma’’nti.</p>



<p class="gatha1">‘‘Ṭhite majjhanhike kāle, sannisīvesu pakkhisu;</p>



<p class="gathalast">Saṇateva brahāraññaṃ, sā rati paṭibhāti ma’’nti.</p>



<p class="subhead">6. Niddātandīsuttaṃ</p>



<p class="bodytext"><span class="newparamark" id="a1_para16"></span><a name="para16"></a><a name="para16_sn1"></a><span class="paranum">16</span>. ‘‘Niddā <a name="V1.0009"></a> tandī vijambhitā <span class="note">[tandi vijambhikā (sī. pī.)]</span>, aratī bhattasammado.</p>



<p class="gathalast">Etena nappakāsati, ariyamaggo idha pāṇina’’nti.</p>



<p class="gatha1">‘‘Niddaṃ tandiṃ vijambhitaṃ, aratiṃ bhattasammadaṃ;</p>



<p class="gathalast">Vīriyena <span class="note">[viriyena (sī. syā. kaṃ. pī.)]</span> naṃ paṇāmetvā, ariyamaggo visujjhatī’’ti.</p>



<p class="subhead">7. Dukkarasuttaṃ</p>



<p class="bodytext"><span class="newparamark" id="a1_para17"></span><a name="para17"></a><a name="para17_sn1"></a><span class="paranum">17</span>. ‘‘Dukkaraṃ <a name="T1.0011"></a> duttitikkhañca, abyattena ca sāmaññaṃ.</p>



<p class="gathalast">Bahūhi tattha sambādhā, yattha bālo visīdatī’’ti.</p>



<p class="gatha1">‘‘Katihaṃ careyya sāmaññaṃ, cittaṃ ce na nivāraye;</p>



<p class="gathalast">Pade pade visīdeyya, saṅkappānaṃ vasānugo’’ti.</p>



<p class="gatha1">‘‘Kummova aṅgāni sake kapāle,</p>



<p class="gatha2">Samodahaṃ bhikkhu manovitakke;</p>



<p class="gatha3">Anissito aññamaheṭhayāno,</p>



<p class="gathalast">Parinibbuto nūpavadeyya kañcī’’ti.</p>



<p class="subhead">8. Hirīsuttaṃ</p>



<p class="bodytext"><span class="newparamark" id="a1_para18"></span><a name="para18"></a><a name="para18_sn1"></a><span class="paranum">18</span>. ‘‘Hirīnisedho <a name="M1.0008"></a> puriso, koci lokasmiṃ vijjati.</p>



<p class="gathalast">Yo nindaṃ apabodhati <span class="note">[apabodheti (syā. kaṃ. ka.)]</span>, asso bhadro kasāmivā’’ti.</p>



<p class="gatha1">‘‘Hirīnisedhā tanuyā, ye caranti sadā satā;</p>



<p class="gathalast">Antaṃ dukkhassa pappuyya, caranti visame sama’’nti.</p>



<p class="subhead">9. Kuṭikāsuttaṃ</p>



<p class="hangnum"><span class="newparamark" id="a1_para19"></span><a name="para19"></a><a name="para19_sn1"></a><span class="paranum">19</span>.</p>



<p class="gatha1"> ‘‘Kacci <a name="V1.0010"></a><a name="P1.0008"></a> te kuṭikā natthi, kacci natthi kulāvakā;</p>



<p class="gathalast">Kacci santānakā natthi, kacci muttosi bandhanā’’ti.</p>



<p class="gatha2">‘‘Taggha me kuṭikā natthi, taggha natthi kulāvakā;</p>



<p class="gathalast">Taggha santānakā natthi, taggha muttomhi bandhanā’’ti.</p>



<p class="gatha1">‘‘Kintāhaṃ <a name="T1.0012"></a> kuṭikaṃ brūmi, kiṃ te brūmi kulāvakaṃ;</p>



<p class="gathalast">Kiṃ te santānakaṃ brūmi, kintāhaṃ brūmi bandhana’’nti.</p>



<p class="gatha1">‘‘Mātaraṃ kuṭikaṃ brūsi, bhariyaṃ brūsi kulāvakaṃ;</p>



<p class="gathalast">Putte santānake brūsi, taṇhaṃ me brūsi bandhana’’nti.</p>



<p class="gatha1">‘‘Sāhu te kuṭikā natthi, sāhu natthi kulāvakā;</p>



<p class="gathalast">Sāhu santānakā natthi, sāhu muttosi bandhanā’’ti.</p>



<p class="subhead">10. Samiddhisuttaṃ</p>



<p class="bodytext"><span class="newparamark" id="a1_para20"></span><a name="para20"></a><a name="para20_sn1"></a><span class="paranum">20</span>. Evaṃ me sutaṃ – ekaṃ samayaṃ bhagavā rājagahe viharati tapodārāme. Atha kho āyasmā samiddhi rattiyā paccūsasamayaṃ paccuṭṭhāya yena tapodā tenupasaṅkami gattāni parisiñcituṃ. Tapode gattāni parisiñcitvā paccuttaritvā ekacīvaro aṭṭhāsi gattāni pubbāpayamāno. Atha kho aññatarā devatā abhikkantāya rattiyā abhikkantavaṇṇā kevalakappaṃ tapodaṃ obhāsetvā yena āyasmā samiddhi tenupasaṅkami; upasaṅkamitvā vehāsaṃ ṭhitā āyasmantaṃ samiddhiṃ gāthāya ajjhabhāsi –</p>



<p class="gatha1">‘‘Abhutvā <a name="M1.0009"></a> bhikkhasi bhikkhu, na hi bhutvāna bhikkhasi;</p>



<p class="gathalast">Bhutvāna bhikkhu bhikkhassu, mā taṃ kālo upaccagā’’ti.</p>



<p class="gatha1">‘‘Kālaṃ <a name="T1.0013"></a><a name="V1.0011"></a><a name="P1.0009"></a> vohaṃ na jānāmi, channo kālo na dissati;</p>



<p class="gathalast">Tasmā abhutvā bhikkhāmi, mā maṃ kālo upaccagā’’ti.</p>



<p class="bodytext">Atha kho sā devatā pathaviyaṃ <span class="note">[paṭhaviyaṃ (sī. syā. kaṃ. pī.)]</span> patiṭṭhahitvā āyasmantaṃ samiddhiṃ etadavoca – ‘‘daharo tvaṃ bhikkhu, pabbajito susu kāḷakeso, bhadrena yobbanena samannāgato, paṭhamena vayasā, anikkīḷitāvī kāmesu. Bhuñja, bhikkhu, mānusake kāme; mā sandiṭṭhikaṃ hitvā kālikaṃ anudhāvī’’ti.</p>



<p class="bodytext">‘‘Na khvāhaṃ, āvuso, sandiṭṭhikaṃ hitvā kālikaṃ anudhāvāmi. Kālikañca khvāhaṃ, āvuso, hitvā sandiṭṭhikaṃ anudhāvāmi. Kālikā hi, āvuso, kāmā vuttā bhagavatā bahudukkhā bahupāyāsā; ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti.</p>



<p class="bodytext">‘‘Kathañca, bhikkhu, kālikā kāmā vuttā bhagavatā bahudukkhā bahupāyāsā, ādīnavo ettha bhiyyo? Kathaṃ sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti?</p>



<p class="bodytext">‘‘Ahaṃ kho, āvuso, navo acirapabbajito adhunāgato imaṃ dhammavinayaṃ. Na tāhaṃ <span class="note">[na khvāhaṃ (sī. pī.)]</span> sakkomi vitthārena ācikkhituṃ. Ayaṃ so bhagavā arahaṃ sammāsambuddho rājagahe viharati tapodārāme. Taṃ bhagavantaṃ upasaṅkamitvā etamatthaṃ puccha. Yathā te bhagavā byākaroti tathā naṃ dhāreyyāsī’’ti.</p>



<p class="bodytext">‘‘Na kho, bhikkhu, sukaro so bhagavā amhehi upasaṅkamituṃ<a name="T1.0014"></a>, aññāhi mahesakkhāhi devatāhi parivuto. Sace kho tvaṃ, bhikkhu, taṃ bhagavantaṃ upasaṅkamitvā etamatthaṃ puccheyyāsi, mayampi āgaccheyyāma dhammassavanāyā’’ti. ‘‘Evamāvuso’’ti kho āyasmā samiddhi tassā devatāya paṭissutvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ <a name="P1.0010"></a> nisinno kho āyasmā samiddhi bhagavantaṃ etadavoca –</p>



<p class="bodytext">‘‘Idhāhaṃ<a name="V1.0012"></a><a name="M1.0010"></a>, bhante, rattiyā paccūsasamayaṃ paccuṭṭhāya yena tapodā tenupasaṅkamiṃ gattāni parisiñcituṃ. Tapode gattāni parisiñcitvā paccuttaritvā ekacīvaro aṭṭhāsiṃ gattāni pubbāpayamāno. Atha kho, bhante, aññatarā devatā abhikkantāya rattiyā abhikkantavaṇṇā kevalakappaṃ tapodaṃ obhāsetvā yenāhaṃ tenupasaṅkami; upasaṅkamitvā vehāsaṃ ṭhitā imāya gāthāya ajjhabhāsi –</p>



<p class="gatha1">‘‘Abhutvā bhikkhasi bhikkhu, na hi bhutvāna bhikkhasi;</p>



<p class="gathalast">Bhutvāna bhikkhu bhikkhassu, mā taṃ kālo upaccagā’’ti.</p>



<p class="bodytext">‘‘Evaṃ vutte ahaṃ, bhante, taṃ devataṃ gāthāya paccabhāsiṃ –</p>



<p class="gatha1">‘‘Kālaṃ vohaṃ na jānāmi, channo kālo na dissati;</p>



<p class="gathalast">Tasmā abhutvā bhikkhāmi, mā maṃ kālo upaccagā’’ti.</p>



<p class="bodytext">‘‘Atha kho, bhante, sā devatā pathaviyaṃ patiṭṭhahitvā maṃ etadavoca – ‘daharo <a name="T1.0015"></a> tvaṃ, bhikkhu, pabbajito susu kāḷakeso, bhadrena yobbanena samannāgato, paṭhamena vayasā, anikkīḷitāvī kāmesu. Bhuñja, bhikkhu, mānusake kāme; mā sandiṭṭhikaṃ hitvā kālikaṃ anudhāvī’’’ti.</p>



<p class="bodytext">‘‘Evaṃ vuttāhaṃ, bhante, taṃ devataṃ etadavocaṃ – ‘na khvāhaṃ, āvuso, sandiṭṭhikaṃ hitvā kālikaṃ anudhāvāmi; kālikañca khvāhaṃ, āvuso, hitvā sandiṭṭhikaṃ anudhāvāmi. Kālikā hi, āvuso, kāmā vuttā bhagavatā bahudukkhā bahupāyāsā; ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’’ti.</p>



<p class="bodytext">‘‘Evaṃ vutte, bhante, sā devatā maṃ etadavoca – ‘kathañca, bhikkhu, kālikā kāmā vuttā bhagavatā bahudukkhā bahupāyāsā; ādīnavo ettha bhiyyo? Kathaṃ sandiṭṭhiko <a name="P1.0011"></a> ayaṃ dhammo akāliko ehipassiko opaneyyiko paccattaṃ veditabbo viññūhī’ti? Evaṃ vuttāhaṃ, bhante<a name="V1.0013"></a>, taṃ devataṃ etadavocaṃ – ‘ahaṃ kho, āvuso, navo acirapabbajito adhunāgato imaṃ dhammavinayaṃ, na tāhaṃ sakkomi vitthārena ācikkhituṃ. Ayaṃ so bhagavā arahaṃ sammāsambuddho rājagahe viharati tapodārāme. Taṃ bhagavantaṃ upasaṅkamitvā etamatthaṃ puccha. Yathā te bhagavā byākaroti tathā naṃ dhāreyyāsī’’’ti.</p>



<p class="bodytext">‘‘Evaṃ <a name="M1.0011"></a> vutte, bhante, sā devatā maṃ etadavoca – ‘na kho, bhikkhu, sukaro so bhagavā amhehi upasaṅkamituṃ, aññāhi mahesakkhāhi devatāhi parivuto. Sace kho, tvaṃ bhikkhu, taṃ bhagavantaṃ upasaṅkamitvā etamatthaṃ puccheyyāsi, mayampi āgaccheyyāma <a name="T1.0016"></a> dhammassavanāyā’ti. Sace, bhante, tassā devatāya saccaṃ vacanaṃ, idheva sā devatā avidūre’’ti.</p>



<p class="bodytext">Evaṃ vutte, sā devatā āyasmantaṃ samiddhiṃ etadavoca – ‘‘puccha, bhikkhu, puccha, bhikkhu, yamahaṃ anuppattā’’ti.</p>



<p class="bodytext">Atha kho bhagavā taṃ devataṃ gāthāhi ajjhabhāsi –</p>



<p class="gatha1">‘‘Akkheyyasaññino sattā, akkheyyasmiṃ patiṭṭhitā;</p>



<p class="gathalast">Akkheyyaṃ apariññāya, yogamāyanti maccuno.</p>



<p class="gatha1">‘‘Akkheyyañca pariññāya, akkhātāraṃ na maññati;</p>



<p class="gatha2">Tañhi tassa na hotīti, yena naṃ vajjā na tassa atthi;</p>



<p class="gathalast">Sace vijānāsi vadehi yakkhā’’ti <span class="note">[yakkhīti (pī. ka.)]</span>.</p>



<p class="bodytext">‘‘Na khvāhaṃ, bhante, imassa bhagavatā saṅkhittena bhāsitassa vitthārena atthaṃ ājānāmi. Sādhu me, bhante, bhagavā tathā bhāsatu yathāhaṃ imassa bhagavatā saṅkhittena bhāsitassa vitthārena atthaṃ jāneyya’’nti.</p>



<p class="gatha1">‘‘Samo <a name="P1.0012"></a> visesī uda vā <span class="note">[athavā (sī. pī.)]</span> nihīno,</p>



<p class="gatha2">Yo maññatī so vivadetha <span class="note">[sopi vadetha (ka.)]</span> tena;</p>



<p class="gatha3">Tīsu <a name="V1.0014"></a> vidhāsu avikampamāno,</p>



<p class="gatha2">Samo visesīti na tassa hoti;</p>



<p class="gathalast">Sace vijānāsi vadehi yakkhā’’ti.</p>



<p class="bodytext">‘‘Imassāpi <a name="T1.0017"></a> khvāhaṃ, bhante, bhagavatā saṅkhittena bhāsitassa na vitthārena atthaṃ ājānāmi. Sādhu me, bhante, bhagavā tathā bhāsatu yathāhaṃ imassa bhagavatā saṅkhittena bhāsitassa vitthārena atthaṃ jāneyya’’nti.</p>



<p class="gatha1">‘‘Pahāsi saṅkhaṃ na vimānamajjhagā, acchecchi <span class="note">[acchejji (syā. kaṃ. ka.)]</span> taṇhaṃ idha nāmarūpe;</p>



<p class="gatha2">Taṃ chinnaganthaṃ anighaṃ nirāsaṃ, pariyesamānā nājjhagamuṃ;</p>



<p class="gatha3">Devā manussā idha vā huraṃ vā, saggesu vā sabbanivesanesu;</p>



<p class="gathalast">Sace vijānāsi vadehi yakkhā’’ti.</p>



<p class="bodytext">‘‘Imassa <a name="M1.0012"></a> khvāhaṃ, bhante, bhagavatā saṅkhittena bhāsitassa evaṃ vitthārena atthaṃ ājānāmi –</p>



<p class="gatha1">‘‘Pāpaṃ na kayirā vacasā manasā,</p>



<p class="gatha2">Kāyena vā kiñcana sabbaloke;</p>



<p class="gatha3">Kāme pahāya satimā sampajāno,</p>



<p class="gathalast">Dukkhaṃ na sevetha anatthasaṃhita’’nti.</p>



<p class="centered">Nandanavaggo dutiyo.</p>



<p class="bodytext">Tassuddānaṃ –</p>



<p class="gatha1">Nandanā <a name="T1.0018"></a> nandati ceva, natthiputtasamena ca;</p>



<p class="gatha2">Khattiyo saṇamāno ca, niddātandī ca dukkaraṃ;</p>



<p class="gathalast">Hirī kuṭikā navamo, dasamo vutto samiddhināti.</p>



<p class="title">3. Sattivaggo</p>



<p class="subhead">1. Sattisuttaṃ</p>



<p class="bodytext"><span class="newparamark" id="a1_para21"></span><a name="para21"></a><a name="para21_sn1"></a><span class="paranum">21</span>. Sāvatthinidānaṃ<a name="V1.0015"></a><a name="P1.0013"></a>. Ekamantaṃ <a name="T1.0019"></a> ṭhitā kho sā devatā bhagavato santike imaṃ gāthaṃ abhāsi –</p>



<p class="gatha1">‘‘Sattiyā viya omaṭṭho, ḍayhamānova <span class="note">[ḍayhamāneva (sabbattha)]</span> matthake;</p>



<p class="gathalast">Kāmarāgappahānāya, sato bhikkhu paribbaje’’ti.</p>



<p class="gatha1">‘‘Sattiyā viya omaṭṭho, ḍayhamānova matthake;</p>



<p class="gathalast">Sakkāyadiṭṭhippahānāya, sato bhikkhu paribbaje’’ti.</p>



<p class="subhead">2. Phusatisuttaṃ</p>



<p class="hangnum"><span class="newparamark" id="a1_para22"></span><a name="para22"></a><a name="para22_sn1"></a><span class="paranum">22</span>.</p>



<p class="gatha1"> ‘‘Nāphusantaṃ phusati ca, phusantañca tato phuse;</p>



<p class="gathalast">Tasmā phusantaṃ phusati, appaduṭṭhapadosina’’nti.</p>



<p class="gatha1">‘‘Yo <a name="M1.0013"></a> appaduṭṭhassa narassa dussati,</p>



<p class="gatha2">Suddhassa posassa anaṅgaṇassa;</p>



<p class="gatha3">Tameva bālaṃ pacceti pāpaṃ,</p>



<p class="gathalast">Sukhumo rajo paṭivātaṃva khitto’’ti.</p>



<p class="subhead">3. Jaṭāsuttaṃ</p>



<p class="hangnum"><span class="newparamark" id="a1_para23"></span><a name="para23"></a><a name="para23_sn1"></a><span class="paranum">23</span>.</p>



<p class="gatha1"> ‘‘Anto <a name="T1.0020"></a> jaṭā bahi jaṭā, jaṭāya jaṭitā pajā;</p>



<p class="gathalast">Taṃ taṃ gotama pucchāmi, ko imaṃ vijaṭaye jaṭa’’nti.</p>



<p class="gatha1">‘‘Sīle <a name="V1.0016"></a> patiṭṭhāya naro sapañño, cittaṃ paññañca bhāvayaṃ;</p>



<p class="gathalast">Ātāpī nipako bhikkhu, so imaṃ vijaṭaye jaṭaṃ.</p>



<p class="gatha1">‘‘Yesaṃ rāgo ca doso ca, avijjā ca virājitā;</p>



<p class="gathalast">Khīṇāsavā arahanto, tesaṃ vijaṭitā jaṭā.</p>



<p class="gatha1">‘‘Yattha nāmañca rūpañca, asesaṃ uparujjhati;</p>



<p class="gathalast">Paṭighaṃ rūpasaññā ca, etthesā chijjate <span class="note">[vijaṭe (ka.)]</span> jaṭā’’ti.</p>



<p class="subhead">4. Manonivāraṇasuttaṃ</p>



<p class="bodytext"><span class="newparamark" id="a1_para24"></span><a name="para24"></a><a name="para24_sn1"></a><span class="paranum">24</span>. ‘‘Yato <a name="P1.0014"></a> yato mano nivāraye,</p>



<p class="gatha2">Na dukkhameti naṃ tato tato;</p>



<p class="gatha3">Sa sabbato mano nivāraye,</p>



<p class="gathalast">Sa sabbato dukkhā pamuccati’’.</p>



<p class="gatha1">‘‘Na sabbato mano nivāraye,</p>



<p class="gatha2">Na mano saṃyatattamāgataṃ;</p>



<p class="gatha3">Yato yato ca pāpakaṃ,</p>



<p class="gathalast">Tato tato mano nivāraye’’ti.</p>



<p class="subhead">5. Arahantasuttaṃ</p>



<p class="hangnum"><span class="newparamark" id="a1_para25"></span><a name="para25"></a><a name="para25_sn1"></a><span class="paranum">25</span>.</p>



<p class="gatha1"> ‘‘Yo hoti bhikkhu arahaṃ katāvī,</p>



<p class="gatha2">Khīṇāsavo antimadehadhārī;</p>



<p class="gatha3">Ahaṃ <a name="T1.0021"></a> vadāmītipi so vadeyya,</p>



<p class="gathalast">Mamaṃ vadantītipi so vadeyyā’’ti.</p>



<p class="gatha1">‘‘Yo <a name="V1.0017"></a><a name="M1.0014"></a> hoti bhikkhu arahaṃ katāvī,</p>



<p class="gatha2">Khīṇāsavo antimadehadhārī;</p>



<p class="gatha3">Ahaṃ vadāmītipi so vadeyya,</p>



<p class="gatha2">Mamaṃ vadantītipi so vadeyya;</p>



<p class="gatha3">Loke samaññaṃ kusalo viditvā,</p>



<p class="gathalast">Vohāramattena so <span class="note">[sa (?)]</span> vohareyyā’’ti.</p>



<p class="gatha1">‘‘Yo hoti bhikkhu arahaṃ katāvī,</p>



<p class="gatha2">Khīṇāsavo antimadehadhārī;</p>



<p class="gatha3">Mānaṃ nu kho so upagamma bhikkhu,</p>



<p class="gatha2">Ahaṃ vadāmītipi so vadeyya;</p>



<p class="gathalast">Mamaṃ vadantītipi so vadeyyā’’ti.</p>



<p class="gatha1">‘‘Pahīnamānassa na santi ganthā,</p>



<p class="gatha2">Vidhūpitā mānaganthassa sabbe;</p>



<p class="gatha3">Sa vītivatto maññataṃ <span class="note">[mānanaṃ (sī.), maññītaṃ (?)]</span> sumedho,</p>



<p class="gathalast">Ahaṃ <a name="P1.0015"></a> vadāmītipi so vadeyya.</p>



<p class="gatha1">‘‘Mamaṃ vadantītipi so vadeyya;</p>



<p class="gatha2">Loke samaññaṃ kusalo viditvā;</p>



<p class="gathalast">Vohāramattena so vohareyyā’’ti.</p>



<p class="subhead">6. Pajjotasuttaṃ</p>



<p class="hangnum"><span class="newparamark" id="a1_para26"></span><a name="para26"></a><a name="para26_sn1"></a><span class="paranum">26</span>.</p>



<p class="gatha1"> ‘‘Kati <a name="T1.0022"></a> lokasmiṃ pajjotā, yehi loko pakāsati <span class="note">[pabhāsati (ka. sī.)]</span>;</p>



<p class="gathalast">Bhagavantaṃ <span class="note">[bhavantaṃ (ka.)]</span> puṭṭhumāgamma, kathaṃ jānemu taṃ maya’’nti.</p>



<p class="gatha1">‘‘Cattāro <a name="V1.0018"></a> loke pajjotā, pañcamettha na vijjati;</p>



<p class="gathalast">Divā tapati ādicco, rattimābhāti candimā.</p>



<p class="gatha1">‘‘Atha aggi divārattiṃ, tattha tattha pakāsati;</p>



<p class="gathalast">Sambuddho tapataṃ seṭṭho, esā ābhā anuttarā’’ti.</p>



<p class="subhead">7. Sarasuttaṃ</p>



<p class="hangnum"><span class="newparamark" id="a1_para27"></span><a name="para27"></a><a name="para27_sn1"></a><span class="paranum">27</span>.</p>



<p class="gatha1"> ‘‘Kuto <a name="M1.0015"></a> sarā nivattanti, kattha vaṭṭaṃ na vattati;</p>



<p class="gathalast">Kattha nāmañca rūpañca, asesaṃ uparujjhatī’’ti.</p>



<p class="gatha1">‘‘Yattha āpo ca pathavī, tejo vāyo na gādhati;</p>



<p class="gatha2">Ato sarā nivattanti, ettha vaṭṭaṃ na vattati;</p>



<p class="gathalast">Ettha nāmañca rūpañca, asesaṃ uparujjhatī’’ti.</p>



<p class="subhead">8. Mahaddhanasuttaṃ</p>



<p class="hangnum"><span class="newparamark" id="a1_para28"></span><a name="para28"></a><a name="para28_sn1"></a><span class="paranum">28</span>.</p>



<p class="gatha1"> ‘‘Mahaddhanā mahābhogā, raṭṭhavantopi khattiyā;</p>



<p class="gathalast">Aññamaññābhigijjhanti, kāmesu analaṅkatā.</p>



<p class="gatha1">‘‘Tesu ussukkajātesu, bhavasotānusārisu;</p>



<p class="gathalast">Kedha taṇhaṃ <span class="note">[rodhataṇhaṃ (syā. kaṃ.), gedhataṇhaṃ (ka.)]</span> pajahiṃsu <span class="note">[pavāhiṃsu (syā. kaṃ. ka.)]</span>, ke lokasmiṃ anussukā’’ti.</p>



<p class="gatha1">‘‘Hitvā <a name="T1.0023"></a> agāraṃ pabbajitā, hitvā puttaṃ pasuṃ viyaṃ;</p>



<p class="gatha2">Hitvā rāgañca dosañca, avijjañca virājiya;</p>



<p class="gathalast">Khīṇāsavā arahanto, te lokasmiṃ anussukā’’ti.</p>



<p class="subhead">9. Catucakkasuttaṃ</p>



<p class="hangnum"><span class="newparamark" id="a1_para29"></span><a name="para29"></a><a name="para29_sn1"></a><span class="paranum">29</span>.</p>



<p class="gatha1"> ‘‘Catucakkaṃ <a name="V1.0019"></a><a name="P1.0016"></a> navadvāraṃ, puṇṇaṃ lobhena saṃyutaṃ;</p>



<p class="gathalast">Paṅkajātaṃ mahāvīra, kathaṃ yātrā bhavissatī’’ti.</p>



<p class="gatha1">‘‘Chetvā naddhiṃ varattañca, icchā lobhañca pāpakaṃ;</p>



<p class="gathalast">Samūlaṃ taṇhamabbuyha, evaṃ yātrā bhavissatī’’ti.</p>



<p class="subhead">10. Eṇijaṅghasuttaṃ</p>



<p class="hangnum"><span class="newparamark" id="a1_para30"></span><a name="para30"></a><a name="para30_sn1"></a><span class="paranum">30</span>.</p>



<p class="gatha1"> ‘‘Eṇijaṅghaṃ kisaṃ vīraṃ, appāhāraṃ alolupaṃ;</p>



<p class="gatha2">Sīhaṃ vekacaraṃ nāgaṃ, kāmesu anapekkhinaṃ;</p>



<p class="gathalast">Upasaṅkamma pucchāma, kathaṃ dukkhā pamuccatī’’ti.</p>



<p class="gatha1">‘‘Pañca <a name="M1.0016"></a> kāmaguṇā loke, manochaṭṭhā paveditā;</p>



<p class="gathalast">Ettha chandaṃ virājetvā, evaṃ dukkhā pamuccatī’’ti.</p>



<p class="centered">Sattivaggo tatiyo.</p>



<p class="bodytext">Tassuddānaṃ –</p>



<p class="gatha1">Sattiyā phusati ceva, jaṭā manonivāraṇā;</p>



<p class="gatha2">Arahantena pajjoto, sarā mahaddhanena ca;</p>



<p class="gatha1">Catucakkena navamaṃ, eṇijaṅghena te dasāti.</p>



<p class="title">4. Satullapakāyikavaggo</p>



<p class="subhead">1. Sabbhisuttaṃ</p>



<p class="bodytext"><span class="newparamark" id="a1_para31"></span><a name="para31"></a><a name="para31_sn1"></a><span class="paranum">31</span>. Evaṃ <a name="T1.0024"></a><a name="V1.0020"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ <a name="P1.0017"></a> ṭhitā kho ekā devatā bhagavato santike imaṃ gāthaṃ abhāsi –</p>



<p class="gatha1">‘‘Sabbhireva samāsetha, sabbhi kubbetha <span class="note">[krubbetha (ka.)]</span> santhavaṃ;</p>



<p class="gathalast">Sataṃ saddhammamaññāya, seyyo hoti na pāpiyo’’ti.</p>



<p class="bodytext">Atha kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, paññā labbhati <span class="note">[paññaṃ labhati (syā. kaṃ.)]</span> nāññato’’ti.</p>



<p class="bodytext">Atha kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sokamajjhe na socatī’’ti.</p>



<p class="bodytext">Atha <a name="M1.0017"></a> kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Sabbhireva <a name="T1.0025"></a> samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, ñātimajjhe virocatī’’ti.</p>



<p class="bodytext">Atha <a name="V1.0021"></a> kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sattā gacchanti suggati’’nti.</p>



<p class="bodytext">Atha kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sattā tiṭṭhanti sātata’’nti.</p>



<p class="bodytext">Atha kho aparā devatā bhagavantaṃ etadavoca – ‘‘kassa nu kho, bhagavā, subhāsita’’nti? Sabbāsaṃ vo subhāsitaṃ pariyāyena, api ca mamapi suṇātha –</p>



<p class="gatha1">‘‘Sabbhireva <a name="P1.0018"></a> samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sabbadukkhā pamuccatī’’ti.</p>



<p class="bodytext">Idamavoca bhagavā. Attamanā tā devatāyo bhagavantaṃ abhivādetvā padakkhiṇaṃ katvā tatthevantaradhāyiṃsūti.</p>



<p class="subhead">2. Maccharisuttaṃ</p>



<p class="bodytext"><span class="newparamark" id="a1_para32"></span><a name="para32"></a><a name="para32_sn1"></a><span class="paranum">32</span>. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ <a name="T1.0026"></a> gāthaṃ abhāsi –</p>



<p class="gatha1">‘‘Maccherā <a name="V1.0022"></a> ca pamādā ca, evaṃ dānaṃ na dīyati <span class="note">[diyyati (ka.)]</span>;</p>



<p class="gathalast">Puññaṃ ākaṅkhamānena, deyyaṃ hoti vijānatā’’ti.</p>



<p class="bodytext">Atha <a name="M1.0018"></a> kho aparā devatā bhagavato santike imā gāthāyo abhāsi –</p>



<p class="gatha1">‘‘Yasseva bhīto na dadāti maccharī, tadevādadato bhayaṃ;</p>



<p class="gatha2">Jighacchā ca pipāsā ca, yassa bhāyati maccharī;</p>



<p class="gathalast">Tameva bālaṃ phusati, asmiṃ loke paramhi ca.</p>



<p class="gatha1">‘‘Tasmā vineyya maccheraṃ, dajjā dānaṃ malābhibhū;</p>



<p class="gathalast">Puññāni paralokasmiṃ, patiṭṭhā honti pāṇina’’nti.</p>



<p class="bodytext">Atha kho aparā devatā bhagavato santike imā gāthāyo abhāsi –</p>



<p class="gatha1">‘‘Te matesu na mīyanti, panthānaṃva sahabbajaṃ;</p>



<p class="gathalast">Appasmiṃ ye pavecchanti, esa dhammo sanantano.</p>



<p class="gatha1">‘‘Appasmeke pavecchanti, bahuneke na dicchare;</p>



<p class="gathalast">Appasmā dakkhiṇā dinnā, sahassena samaṃ mitā’’ti.</p>



<p class="bodytext">Atha <a name="P1.0019"></a> kho aparā devatā bhagavato santike imā gāthāyo abhāsi –</p>



<p class="gatha1">‘‘Duddadaṃ dadamānānaṃ, dukkaraṃ kamma kubbataṃ;</p>



<p class="gathalast">Asanto nānukubbanti, sataṃ dhammo duranvayo <span class="note">[durannayo (sī.)]</span>.</p>



<p class="gatha1">‘‘Tasmā <a name="T1.0027"></a> satañca asataṃ <span class="note">[asatañca (sī. syā. kaṃ.)]</span>, nānā hoti ito gati;</p>



<p class="gathalast">Asanto nirayaṃ yanti, santo saggaparāyanā’’ti.</p>



<p class="bodytext">Atha <a name="V1.0023"></a> kho aparā devatā bhagavato santike etadavoca – ‘‘kassa nu kho, bhagavā, subhāsita’’nti?</p>



<p class="bodytext">‘‘Sabbāsaṃ vo subhāsitaṃ pariyāyena; api ca mamapi suṇātha –</p>



<p class="gatha1">‘‘Dhammaṃ care yopi samuñjakaṃ care,</p>



<p class="gatha2">Dārañca posaṃ dadamappakasmiṃ;</p>



<p class="gatha3">Sataṃ sahassānaṃ sahassayāginaṃ,</p>



<p class="gathalast">Kalampi nāgghanti tathāvidhassa te’’ti.</p>



<p class="bodytext">Atha <a name="M1.0019"></a> kho aparā devatā bhagavantaṃ gāthāya ajjhabhāsi –</p>



<p class="gatha1">‘‘Kenesa yañño vipulo mahaggato,</p>



<p class="gatha2">Samena dinnassa na agghameti;</p>



<p class="gatha3">Kathaṃ <span class="note">[idaṃ padaṃ katthaci sīhaḷapotthake natthi]</span> sataṃ sahassānaṃ sahassayāginaṃ,</p>



<p class="gathalast">Kalampi nāgghanti tathāvidhassa te’’ti.</p>



<p class="gatha1">‘‘Dadanti heke visame niviṭṭhā,</p>



<p class="gatha2">Chetvā vadhitvā atha socayitvā;</p>



<p class="gatha3">Sā <a name="T1.0028"></a> dakkhiṇā assumukhā sadaṇḍā,</p>



<p class="gathalast">Samena dinnassa na agghameti.</p>



<p class="gatha1">‘‘Evaṃ sataṃ sahassānaṃ sahassayāginaṃ;</p>



<p class="gathalast">Kalampi nāgghanti tathāvidhassa te’’ti.</p>



<p class="subhead">3. Sādhusuttaṃ</p>



<p class="bodytext"><span class="newparamark" id="a1_para33"></span><a name="para33"></a><a name="para33_sn1"></a><span class="paranum">33</span>. Sāvatthinidānaṃ<a name="P1.0020"></a>. Atha kho sambahulā satullapakāyikā devatāyo abhikkantāya rattiyā <a name="V1.0024"></a> abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ udānaṃ udānesi –</p>



<p class="gatha1">‘‘Sādhu kho, mārisa, dānaṃ;</p>



<p class="gatha2">Maccherā ca pamādā ca, evaṃ dānaṃ na dīyati;</p>



<p class="gathalast">Puññaṃ ākaṅkhamānena, deyyaṃ hoti vijānatā’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi –</p>



<p class="gatha1">‘‘Sādhu kho, mārisa, dānaṃ;</p>



<p class="gathalast">Api ca appakasmimpi sāhu dānaṃ’’.</p>



<p class="gatha1">‘‘Appasmeke pavecchanti, bahuneke na dicchare;</p>



<p class="gathalast">Appasmā dakkhiṇā dinnā, sahassena samaṃ mitā’’ti.</p>



<p class="bodytext">Atha <a name="M1.0020"></a> kho aparā devatā bhagavato santike imaṃ udānaṃ udānesi –</p>



<p class="gatha1">‘‘Sādhu kho, mārisa, dānaṃ; appakasmimpi sāhu dānaṃ;</p>



<p class="gathalast">Api ca saddhāyapi sāhu dānaṃ’’.</p>



<p class="gatha1">‘‘Dānañca yuddhañca samānamāhu,</p>



<p class="gatha2">Appāpi santā bahuke jinanti;</p>



<p class="gatha3">Appampi ce saddahāno dadāti,</p>



<p class="gathalast">Teneva so hoti sukhī paratthā’’ti.</p>



<p class="bodytext">Atha <a name="T1.0029"></a> kho aparā devatā bhagavato santike imaṃ udānaṃ udānesi –</p>



<p class="gatha1">‘‘Sādhu <a name="V1.0025"></a> kho, mārisa, dānaṃ; appakasmimpi sāhu dānaṃ;</p>



<p class="gathalast">Saddhāyapi <a name="P1.0021"></a> sāhu dānaṃ; api ca dhammaladdhassāpi sāhu dānaṃ’’.</p>



<p class="gatha1">‘‘Yo dhammaladdhassa dadāti dānaṃ,</p>



<p class="gatha2">Uṭṭhānavīriyādhigatassa jantu;</p>



<p class="gatha3">Atikkamma so vetaraṇiṃ yamassa,</p>



<p class="gathalast">Dibbāni ṭhānāni upeti macco’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi –</p>



<p class="gatha1">‘‘Sādhu kho, mārisa, dānaṃ; appakasmimpi sāhu dānaṃ;</p>



<p class="gatha2">Saddhāyapi sāhu dānaṃ; dhammaladdhassāpi sāhu dānaṃ;</p>



<p class="gathalast">Api <a name="T1.0030"></a> ca viceyya dānampi sāhu dānaṃ’’.</p>



<p class="gatha1">‘‘Viceyya dānaṃ sugatappasatthaṃ,</p>



<p class="gatha2">Ye dakkhiṇeyyā idha jīvaloke;</p>



<p class="gatha3">Etesu dinnāni mahapphalāni,</p>



<p class="gathalast">Bījāni vuttāni yathā sukhette’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi –</p>



<p class="gatha1">‘‘Sādhu kho, mārisa, dānaṃ; appakasmimpi sāhu dānaṃ;</p>



<p class="gatha2">Saddhāyapi sāhu dānaṃ; dhammaladdhassāpi sāhu dānaṃ;</p>



<p class="gathalast">Viceyya dānampi sāhu dānaṃ; api ca pāṇesupi sādhu saṃyamo’’.</p>



<p class="gatha1">‘‘Yo <a name="M1.0021"></a> pāṇabhūtāni <span class="note">[pāṇabhūtesu (sī. pī.)]</span> aheṭhayaṃ caraṃ,</p>



<p class="gatha2">Parūpavādā na karonti pāpaṃ;</p>



<p class="gatha3">Bhīruṃ <a name="V1.0026"></a> pasaṃsanti na hi tattha sūraṃ,</p>



<p class="gathalast">Bhayā hi santo na karonti pāpa’’nti.</p>



<p class="bodytext">Atha kho aparā devatā bhagavantaṃ etadavoca – ‘‘kassa <a name="P1.0022"></a> nu kho, bhagavā, subhāsita’’nti?</p>



<p class="bodytext">‘‘Sabbāsaṃ vo subhāsitaṃ pariyāyena, api ca mamapi suṇātha –</p>



<p class="gatha1">‘‘Saddhā hi dānaṃ bahudhā pasatthaṃ,</p>



<p class="gatha2">Dānā ca kho dhammapadaṃva seyyo;</p>



<p class="gatha3">Pubbe <a name="T1.0031"></a> ca hi pubbatare ca santo,</p>



<p class="gathalast">Nibbānamevajjhagamuṃ sapaññā’’ti.</p>



<p class="subhead">4. Nasantisuttaṃ</p>



<p class="bodytext"><span class="newparamark" id="a1_para34"></span><a name="para34"></a><a name="para34_sn1"></a><span class="paranum">34</span>. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ gāthaṃ abhāsi –</p>



<p class="gatha1">‘‘Na santi kāmā manujesu niccā,</p>



<p class="gatha2">Santīdha kamanīyāni yesu <span class="note">[kāmesu (ka.)]</span> baddho;</p>



<p class="gatha3">Yesu pamatto apunāgamanaṃ,</p>



<p class="gathalast">Anāgantā puriso maccudheyyā’’ti.</p>



<p class="gatha1">‘‘Chandajaṃ aghaṃ chandajaṃ dukkhaṃ;</p>



<p class="gatha2">Chandavinayā aghavinayo;</p>



<p class="gathalast">Aghavinayā dukkhavinayo’’ti.</p>



<p class="gatha1">‘‘Na <a name="V1.0027"></a> te kāmā yāni citrāni loke,</p>



<p class="gatha2">Saṅkapparāgo <a name="T1.0032"></a> purisassa kāmo;</p>



<p class="gatha3">Tiṭṭhanti citrāni tatheva loke,</p>



<p class="gathalast">Athettha dhīrā vinayanti chandaṃ.</p>



<p class="gatha1">‘‘Kodhaṃ <a name="M1.0022"></a><a name="P1.0023"></a> jahe vippajaheyya mānaṃ,</p>



<p class="gatha2">Saṃyojanaṃ sabbamatikkameyya;</p>



<p class="gatha3">Taṃ nāmarūpasmimasajjamānaṃ,</p>



<p class="gathalast">Akiñcanaṃ nānupatanti dukkhā.</p>



<p class="gatha1">‘‘Pahāsi saṅkhaṃ na vimānamajjhagā <span class="note">[na ca mānamajjhagā (ka. sī.), na vimānamāgā (syā. kaṃ.)]</span>,</p>



<p class="gatha2">Acchecchi taṇhaṃ idha nāmarūpe;</p>



<p class="gatha3">Taṃ chinnaganthaṃ anighaṃ nirāsaṃ,</p>



<p class="gatha2">Pariyesamānā nājjhagamuṃ;</p>



<p class="gatha3">Devā manussā idha vā huraṃ vā,</p>



<p class="gathalast">Saggesu vā sabbanivesanesū’’ti.</p>



<p class="gatha1">‘‘Taṃ ce hi nāddakkhuṃ tathāvimuttaṃ (iccāyasmā mogharājā),</p>



<p class="gatha2">Devā manussā idha vā huraṃ vā;</p>



<p class="gatha3">Naruttamaṃ atthacaraṃ narānaṃ,</p>



<p class="gathalast">Ye taṃ namassanti pasaṃsiyā te’’ti.</p>



<p class="gatha1">‘‘Pasaṃsiyā tepi bhavanti bhikkhū (mogharājāti bhagavā),</p>



<p class="gatha2">Ye taṃ namassanti tathāvimuttaṃ;</p>



<p class="gatha3">Aññāya <a name="T1.0033"></a> dhammaṃ vicikicchaṃ pahāya,</p>



<p class="gathalast">Saṅgātigā tepi bhavanti bhikkhū’’ti.</p>



<p class="subhead">5. Ujjhānasaññisuttaṃ</p>



<p class="bodytext"><span class="newparamark" id="a1_para35"></span><a name="para35"></a><a name="para35_sn1"></a><span class="paranum">35</span>. Ekaṃ <a name="V1.0028"></a> samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā ujjhānasaññikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā vehāsaṃ aṭṭhaṃsu. Vehāsaṃ <a name="P1.0024"></a> ṭhitā kho ekā devatā bhagavato santike imaṃ gāthaṃ abhāsi –</p>



<p class="gatha1">‘‘Aññathā santamattānaṃ, aññathā yo pavedaye;</p>



<p class="gathalast">Nikacca kitavasseva, bhuttaṃ theyyena tassa taṃ.</p>



<p class="gatha1">‘‘Yañhi kayirā tañhi vade, yaṃ na kayirā na taṃ vade;</p>



<p class="gathalast">Akarontaṃ bhāsamānānaṃ, parijānanti paṇḍitā’’ti.</p>



<p class="gatha1">‘‘Na yidaṃ bhāsitamattena, ekantasavanena vā;</p>



<p class="gatha2">Anukkamitave sakkā, yāyaṃ paṭipadā daḷhā;</p>



<p class="gathalast">Yāya dhīrā pamuccanti, jhāyino mārabandhanā.</p>



<p class="gatha1">‘‘Na <a name="M1.0023"></a> ve dhīrā pakubbanti, viditvā lokapariyāyaṃ;</p>



<p class="gathalast">Aññāya nibbutā dhīrā, tiṇṇā loke visattika’’nti.</p>



<p class="bodytext">Atha <a name="T1.0034"></a> kho tā devatāyo pathaviyaṃ patiṭṭhahitvā bhagavato pādesu sirasā nipatitvā bhagavantaṃ etadavocuṃ – ‘‘accayo no, bhante, accagamā yathābālaṃ yathāmūḷhaṃ yathāakusalaṃ <span class="note">[yathābālā yathāmūḷhā yathāakusalā (sabbattha)]</span>, yā mayaṃ bhagavantaṃ āsādetabbaṃ amaññimhā. Tāsaṃ no, bhante, bhagavā accayaṃ accayato paṭiggaṇhātu āyatiṃ saṃvarāyā’’ti. Atha kho bhagavā sitaṃ pātvākāsi. Atha kho tā devatāyo bhiyyosomattāya ujjhāyantiyo vehāsaṃ abbhuggañchuṃ. Ekā devatā bhagavato santike imaṃ gāthaṃ abhāsi –</p>



<p class="gatha1">‘‘Accayaṃ <a name="V1.0029"></a> desayantīnaṃ, yo ce na paṭigaṇhati;</p>



<p class="gathalast">Kopantaro dosagaru, sa veraṃ paṭimuñcatī’’ti.</p>



<p class="gatha1">‘‘Accayo ce na vijjetha, nocidhāpagataṃ <span class="note">[nocīdha apahataṃ (syā. kaṃ.), nocidhāpakataṃ (?)]</span> siyā;</p>



<p class="gathalast">Verāni na ca sammeyyuṃ, kenīdha <span class="note">[verāni ca sammeyyuṃ, tenidha (sī.)]</span> kusalo siyā’’ti.</p>



<p class="gatha1">‘‘Kassaccayā na vijjanti, kassa natthi apāgataṃ;</p>



<p class="gathalast">Ko na sammohamāpādi, ko ca dhīro <span class="note">[kodha dhīro (syā. kaṃ.)]</span> sadā sato’’ti.</p>



<p class="gatha1">‘‘Tathāgatassa <a name="P1.0025"></a> buddhassa, sabbabhūtānukampino;</p>



<p class="gatha2">Tassaccayā na vijjanti, tassa natthi apāgataṃ;</p>



<p class="gathalast">So na sammohamāpādi, sova <span class="note">[sodha (syā. kaṃ.)]</span> dhīro sadā sato’’ti.</p>



<p class="gatha1">‘‘Accayaṃ desayantīnaṃ, yo ce na paṭigaṇhati;</p>



<p class="gatha2">Kopantaro <a name="T1.0035"></a> dosagaru, sa veraṃ paṭimuñcati;</p>



<p class="gathalast">Taṃ veraṃ nābhinandāmi, paṭiggaṇhāmi voccaya’’nti.</p>



<p class="subhead">6. Saddhāsuttaṃ</p>



<p class="bodytext"><span class="newparamark" id="a1_para36"></span><a name="para36"></a><a name="para36_sn1"></a><span class="paranum">36</span>. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ <a name="M1.0024"></a> obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ gāthaṃ abhāsi –</p>



<p class="gatha1">‘‘Saddhā dutiyā purisassa hoti,</p>



<p class="gatha2">No ce assaddhiyaṃ avatiṭṭhati;</p>



<p class="gatha3">Yaso <a name="V1.0030"></a> ca kittī ca tatvassa hoti,</p>



<p class="gathalast">Saggañca so gacchati sarīraṃ vihāyā’’ti.</p>



<p class="bodytext">Atha kho aparā devatā bhagavato santike imā gāthāyo abhāsi –</p>



<p class="gatha1">‘‘Kodhaṃ jahe vippajaheyya mānaṃ,</p>



<p class="gatha2">Saṃyojanaṃ sabbamatikkameyya;</p>



<p class="gatha3">Taṃ nāmarūpasmimasajjamānaṃ,</p>



<p class="gathalast">Akiñcanaṃ nānupatanti saṅgā’’ti.</p>



<p class="gatha1">‘‘Pamādamanuyuñjanti<a name="T1.0036"></a>, bālā dummedhino janā;</p>



<p class="gathalast">Appamādañca medhāvī, dhanaṃ seṭṭhaṃva rakkhati.</p>



<p class="gatha1">‘‘Mā pamādamanuyuñjetha, mā kāmarati santhavaṃ;</p>



<p class="gathalast">Appamatto hi jhāyanto, pappoti paramaṃ sukha’’ntntti.</p>



<p class="subhead">7. Samayasuttaṃ</p>



<p class="bodytext"><span class="newparamark" id="a1_para37"></span><a name="para37"></a><a name="para37_sn1"></a><span class="paranum">37</span>. Evaṃ <a name="P1.0026"></a> me sutaṃ – ekaṃ samayaṃ bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi; dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca. Atha kho catunnaṃ suddhāvāsakāyikānaṃ devatānaṃ etadahosi – ‘‘ayaṃ kho bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi; dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca. Yaṃnūna mayampi yena bhagavā tenupasaṅkameyyāma; upasaṅkamitvā bhagavato santike paccekaṃ gāthaṃ <span class="note">[paccekagāthaṃ (sī. syā. kaṃ. pī.)]</span> bhāseyyāmā’’ti.</p>



<p class="bodytext">Atha <a name="M1.0025"></a> kho tā devatā – seyyathāpi nāma balavā puriso samiñjitaṃ vā bāhaṃ pasāreyya pasāritaṃ <a name="V1.0031"></a> vā bāhaṃ samiñjeyya. Evameva – suddhāvāsesu devesu antarahitā bhagavato purato pāturahesuṃ. Atha kho tā devatā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ <a name="T1.0037"></a> gāthaṃ abhāsi –</p>



<p class="gatha1">‘‘Mahāsamayo pavanasmiṃ, devakāyā samāgatā;</p>



<p class="gathalast">Āgatamha imaṃ dhammasamayaṃ, dakkhitāye aparājitasaṅgha’’nti.</p>



<p class="bodytext">Atha kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Tatra bhikkhavo samādahaṃsu, cittamattano ujukaṃ akaṃsu <span class="note">[ujukamakaṃsu (sī. syā. kaṃ. pī.)]</span>;</p>



<p class="gathalast">Sārathīva nettāni gahetvā, indriyāni rakkhanti paṇḍitā’’ti.</p>



<p class="bodytext">Atha <a name="P1.0027"></a> kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Chetvā khīlaṃ chetvā palighaṃ, indakhīlaṃ ūhacca manejā;</p>



<p class="gathalast">Te caranti suddhā vimalā, cakkhumatā sudantā susunāgā’’ti.</p>



<p class="bodytext">Atha kho aparā devatā bhagavato santike imaṃ gāthaṃ abhāsi –</p>



<p class="gatha1">‘‘Ye keci buddhaṃ saraṇaṃ gatāse, na te gamissanti apāyabhūmiṃ;</p>



<p class="gathalast">Pahāya mānusaṃ dehaṃ, devakāyaṃ paripūressantī’’ti.</p>



<p class="subhead">8. Sakalikasuttaṃ</p>



<p class="bodytext"><span class="newparamark" id="a1_para38"></span><a name="para38"></a><a name="para38_sn1"></a><span class="paranum">38</span>. Evaṃ me sutaṃ – ekaṃ samayaṃ bhagavā rājagahe viharati maddakucchismiṃ <a name="T1.0038"></a> migadāye. Tena kho pana samayena bhagavato pādo sakalikāya <span class="note">[sakkhalikāya (ka.)]</span> khato hoti. Bhusā sudaṃ bhagavato vedanā vattanti sārīrikā vedanā dukkhā tibbā <span class="note">[tippā (sī. syā. kaṃ. pī.)]</span> kharā kaṭukā asātā amanāpā; tā sudaṃ bhagavā sato sampajāno <a name="V1.0032"></a> adhivāseti avihaññamāno. Atha kho bhagavā catugguṇaṃ saṅghāṭiṃ paññāpetvā dakkhiṇena passena sīhaseyyaṃ kappeti pāde pādaṃ accādhāya sato sampajāno.</p>



<p class="bodytext">Atha <a name="M1.0026"></a> kho sattasatā satullapakāyikā devatāyo abhikkantāya rattiyā abhikkantavaṇṇā kevalakappaṃ maddakucchiṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ udānaṃ udānesi – ‘‘nāgo <a name="P1.0028"></a> vata, bho, samaṇo gotamo; nāgavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi – ‘‘sīho vata, bho, samaṇo gotamo; sīhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.</p>



<p class="bodytext">Atha <a name="T1.0039"></a> kho aparā devatā bhagavato santike imaṃ udānaṃ udānesi – ‘‘ājānīyo vata, bho, samaṇo gotamo; ājānīyavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi – ‘‘nisabho vata, bho, samaṇo gotamo; nisabhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi – ‘‘dhorayho vata, bho, samaṇo gotamo; dhorayhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi – ‘‘danto vata, bho, samaṇo <a name="V1.0033"></a> gotamo; dantavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.</p>



<p class="bodytext">Atha kho aparā devatā bhagavato santike imaṃ udānaṃ udānesi – ‘‘passa samādhiṃ subhāvitaṃ cittañca suvimuttaṃ, na cābhinataṃ na <a name="T1.0040"></a> cāpanataṃ na <a name="M1.0027"></a> ca sasaṅkhāraniggayhavāritagataṃ <span class="note">[sasaṅkhāraniggayhavāritavataṃ (sī. syā. kaṃ. pī.), sasaṅkhāraniggayhavārivāvataṃ (ka.)]</span>. Yo evarūpaṃ purisanāgaṃ purisasīhaṃ purisaājānīyaṃ <a name="P1.0029"></a> purisanisabhaṃ purisadhorayhaṃ purisadantaṃ atikkamitabbaṃ maññeyya kimaññatra adassanā’’ti.</p>



<p class="gatha1">‘‘Pañcavedā sataṃ samaṃ, tapassī brāhmaṇā caraṃ;</p>



<p class="gathalast">Cittañca nesaṃ na sammā vimuttaṃ, hīnattharūpā na pāraṅgamā te.</p>



<p class="gatha1">‘‘Taṇhādhipannā vatasīlabaddhā, lūkhaṃ tapaṃ vassasataṃ carantā;</p>



<p class="gathalast">Cittañca nesaṃ na sammā vimuttaṃ, hīnattharūpā na pāraṅgamā te.</p>



<p class="gatha1">‘‘Na mānakāmassa damo idhatthi, na monamatthi asamāhitassa;</p>



<p class="gathalast">Eko araññe viharaṃ pamatto, na maccudheyyassa tareyya pāra’’nti.</p>



<p class="gatha1">‘‘Mānaṃ pahāya susamāhitatto, sucetaso sabbadhi vippamutto;</p>



<p class="gathalast">Eko araññe viharamappamatto, sa maccudheyyassa tareyya pāra’’ntntti.</p>



<p class="subhead">9. Paṭhamapajjunnadhītusuttaṃ</p>



<p class="bodytext"><span class="newparamark" id="a1_para39"></span><a name="para39"></a><a name="para39_sn1"></a><span class="paranum">39</span>. Evaṃ <a name="T1.0041"></a> me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho kokanadā pajjunnassa dhītā abhikkantāya rattiyā abhikkantavaṇṇā kevalakappaṃ mahāvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā kokanadā pajjunnassa dhītā bhagavato santike imā gāthāyo abhāsi –</p>



<p class="gatha1">‘‘Vesāliyaṃ <a name="V1.0034"></a> vane viharantaṃ, aggaṃ sattassa sambuddhaṃ;</p>



<p class="gathalast">Kokanadāhamasmi <a name="P1.0030"></a> abhivande, kokanadā pajjunnassa dhītā.</p>



<p class="gatha1">‘‘Sutameva pure āsi, dhammo cakkhumatānubuddho;</p>



<p class="gathalast">Sāhaṃ dāni sakkhi jānāmi, munino desayato sugatassa.</p>



<p class="gatha1">‘‘Ye keci ariyaṃ dhammaṃ, vigarahantā caranti dummedhā;</p>



<p class="gathalast">Upenti roruvaṃ ghoraṃ, cirarattaṃ dukkhaṃ anubhavanti.</p>



<p class="gatha1">‘‘Ye ca kho ariye dhamme, khantiyā upasamena upetā;</p>



<p class="gathalast">Pahāya mānusaṃ dehaṃ, devakāya paripūressantī’’ti.</p>



<p class="subhead">10. Dutiyapajjunnadhītusuttaṃ</p>



<p class="bodytext"><span class="newparamark" id="a1_para40"></span><a name="para40"></a><a name="para40_sn1"></a><span class="paranum">40</span>. Evaṃ <a name="M1.0028"></a> me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho cūḷakokanadā <span class="note">[cullakokanadā (sī. syā. kaṃ.)]</span> pajjunnassa dhītā <a name="T1.0042"></a> abhikkantāya rattiyā abhikkantavaṇṇā kevalakappaṃ mahāvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā cūḷakokanadā pajjunnassa dhītā bhagavato santike imā gāthāyo abhāsi –</p>



<p class="gatha1">‘‘Idhāgamā vijjupabhāsavaṇṇā, kokanadā pajjunnassa dhītā;</p>



<p class="gathalast">Buddhañca dhammañca namassamānā, gāthācimā atthavatī abhāsi.</p>



<p class="gatha1">‘‘Bahunāpi <a name="P1.0031"></a> kho taṃ vibhajeyyaṃ, pariyāyena tādiso dhammo;</p>



<p class="gathalast">Saṃkhittamatthaṃ <span class="note">[saṃkhittamattaṃ (ka.)]</span> lapayissāmi, yāvatā me manasā pariyattaṃ.</p>



<p class="gatha1">‘‘Pāpaṃ na kayirā vacasā manasā,</p>



<p class="gatha2">Kāyena vā kiñcana sabbaloke;</p>



<p class="gatha3">Kāme <a name="V1.0035"></a> pahāya satimā sampajāno,</p>



<p class="gathalast">Dukkhaṃ na sevetha anatthasaṃhita’’nti.</p>



<p class="centered">Satullapakāyikavaggo catuttho.</p>



<p class="bodytext">Tassuddānaṃ –</p>



<p class="gatha1">Sabbhimaccharinā sādhu, na santujjhānasaññino;</p>



<p class="gathalast">Saddhā samayo sakalikaṃ, ubho pajjunnadhītaroti.</p>



<p class="title">5. Ādittavaggo</p>



<p class="subhead">1. Ādittasuttaṃ</p>



<p class="bodytext"><span class="newparamark" id="a1_para41"></span><a name="para41"></a><a name="para41_sn1"></a><span class="paranum">41</span>. Evaṃ <a name="T1.0043"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya <a name="M1.0029"></a> rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavato santike imā gāthāyo abhāsi –</p>



<p class="gatha1">‘‘Ādittasmiṃ agārasmiṃ, yaṃ nīharati bhājanaṃ;</p>



<p class="gathalast">Taṃ tassa hoti atthāya, no ca yaṃ tattha ḍayhati.</p>



<p class="gatha1">‘‘Evaṃ ādittako loko, jarāya maraṇena ca;</p>



<p class="gathalast">Nīharetheva dānena, dinnaṃ hoti sunīhataṃ.</p>



<p class="gatha1">‘‘Dinnaṃ <a name="V1.0036"></a><a name="P1.0032"></a> sukhaphalaṃ hoti, nādinnaṃ hoti taṃ tathā;</p>



<p class="gathalast">Corā haranti rājāno, aggi ḍahati nassati.</p>



<p class="gatha1">‘‘Atha <a name="T1.0044"></a> antena jahati, sarīraṃ sapariggahaṃ;</p>



<p class="gatha2">Etadaññāya medhāvī, bhuñjetha ca dadetha ca;</p>



<p class="gatha3">Datvā ca bhutvā ca yathānubhāvaṃ;</p>



<p class="gathalast">Anindito saggamupeti ṭhāna’’nti.</p>



<p class="subhead">2. Kiṃdadasuttaṃ</p>



<p class="hangnum"><span class="newparamark" id="a1_para42"></span><a name="para42"></a><a name="para42_sn1"></a><span class="paranum">42</span>.</p>



<p class="gatha1"> ‘‘Kiṃdado balado hoti, kiṃdado hoti vaṇṇado;</p>



<p class="gatha2">Kiṃdado sukhado hoti, kiṃdado hoti cakkhudo;</p>



<p class="gathalast">Ko ca sabbadado hoti, taṃ me akkhāhi pucchito’’ti.</p>



<p class="gatha1">‘‘Annado balado hoti, vatthado hoti vaṇṇado;</p>



<p class="gathalast">Yānado sukhado hoti, dīpado hoti cakkhudo.</p>



<p class="gatha1">‘‘So ca sabbadado hoti, yo dadāti upassayaṃ;</p>



<p class="gathalast">Amataṃ dado ca so hoti, yo dhammamanusāsatī’’ti.</p>



<p class="subhead">3. Annasuttaṃ</p>



<p class="hangnum"><span class="newparamark" id="a1_para43"></span><a name="para43"></a><a name="para43_sn1"></a><span class="paranum">43</span>.</p>



<p class="gatha1"> ‘‘Annamevābhinandanti, ubhaye devamānusā;</p>



<p class="gathalast">Atha ko nāma so yakkho, yaṃ annaṃ nābhinandatī’’ti.</p>



<p class="gatha1">‘‘Ye <a name="M1.0030"></a> naṃ dadanti saddhāya, vippasannena cetasā;</p>



<p class="gathalast">Tameva annaṃ bhajati, asmiṃ loke paramhi ca.</p>



<p class="gatha1">‘‘Tasmā <a name="T1.0045"></a><a name="V1.0037"></a> vineyya maccheraṃ, dajjā dānaṃ malābhibhū;</p>



<p class="gathalast">Puññāni paralokasmiṃ, patiṭṭhā honti pāṇina’’nti.</p>



<p class="subhead">4. Ekamūlasuttaṃ</p>



<p class="hangnum"><span class="newparamark" id="a1_para44"></span><a name="para44"></a><a name="para44_sn1"></a><span class="paranum">44</span>.</p>



<p class="gatha1"> ‘‘Ekamūlaṃ dvirāvaṭṭaṃ, timalaṃ pañcapattharaṃ;</p>



<p class="gathalast">Samuddaṃ dvādasāvaṭṭaṃ, pātālaṃ atarī isī’’ti.</p>



<p class="subhead">5. Anomasuttaṃ</p>



<p class="hangnum"><span class="newparamark" id="a1_para45"></span><a name="para45"></a><a name="para45_sn1"></a><span class="paranum">45</span>.</p>



<p class="gatha1"> ‘‘Anomanāmaṃ <a name="P1.0033"></a> nipuṇatthadassiṃ, paññādadaṃ kāmālaye asattaṃ;</p>



<p class="gathalast">Taṃ passatha sabbaviduṃ sumedhaṃ, ariye pathe kamamānaṃ mahesi’’nti.</p>



<p class="subhead">6. Accharāsuttaṃ</p>



<p class="hangnum"><span class="newparamark" id="a1_para46"></span><a name="para46"></a><a name="para46_sn1"></a><span class="paranum">46</span>.</p>



<p class="gatha1"> ‘‘Accharāgaṇasaṅghuṭṭhaṃ, pisācagaṇasevitaṃ;</p>



<p class="gathalast">Vanantaṃ mohanaṃ nāma, kathaṃ yātrā bhavissatī’’ti.</p>



<p class="gatha1">‘‘Ujuko nāma so maggo, abhayā nāma sā disā;</p>



<p class="gathalast">Ratho akūjano nāma, dhammacakkehi saṃyuto.</p>



<p class="gatha1">‘‘Hirī tassa apālambo, satyassa parivāraṇaṃ;</p>



<p class="gathalast">Dhammāhaṃ sārathiṃ brūmi, sammādiṭṭhipurejavaṃ.</p>



<p class="gatha1">‘‘Yassa etādisaṃ yānaṃ, itthiyā purisassa vā;</p>



<p class="gathalast">Sa ve etena yānena, nibbānasseva santike’’ti.</p>



<p class="subhead">7. Vanaropasuttaṃ</p>



<p class="hangnum"><span class="newparamark" id="a1_para47"></span><a name="para47"></a><a name="para47_sn1"></a><span class="paranum">47</span>.</p>



<p class="gatha1"> ‘‘Kesaṃ <a name="T1.0046"></a><a name="V1.0038"></a> divā ca ratto ca, sadā puññaṃ pavaḍḍhati;</p>



<p class="gathalast">Dhammaṭṭhā sīlasampannā, ke janā saggagāmino’’ti.</p>



<p class="gatha1">‘‘Ārāmaropā vanaropā, ye janā setukārakā;</p>



<p class="gathalast">Papañca udapānañca, ye dadanti upassayaṃ.</p>



<p class="gatha1">‘‘Tesaṃ <a name="M1.0031"></a> divā ca ratto ca, sadā puññaṃ pavaḍḍhati;</p>



<p class="gathalast">Dhammaṭṭhā sīlasampannā, te janā saggagāmino’’ti.</p>



<p class="subhead">8. Jetavanasuttaṃ</p>



<p class="hangnum"><span class="newparamark" id="a1_para48"></span><a name="para48"></a><a name="para48_sn1"></a><span class="paranum">48</span>.</p>



<p class="gatha1"> ‘‘Idañhi taṃ jetavanaṃ, isisaṅghanisevitaṃ;</p>



<p class="gathalast">Āvutthaṃ <span class="note">[āvuṭṭhaṃ (ka.)]</span> dhammarājena, pītisañjananaṃ mama.</p>



<p class="gatha1">‘‘Kammaṃ <a name="P1.0034"></a> vijjā ca dhammo ca, sīlaṃ jīvitamuttamaṃ;</p>



<p class="gathalast">Etena maccā sujjhanti, na gottena dhanena vā.</p>



<p class="gatha1">‘‘Tasmā hi paṇḍito poso, sampassaṃ atthamattano;</p>



<p class="gathalast">Yoniso vicine dhammaṃ, evaṃ tattha visujjhati.</p>



<p class="gatha1">‘‘Sāriputtova paññāya, sīlena upasamena ca;</p>



<p class="gathalast">Yopi pāraṅgato bhikkhu, etāvaparamo siyā’’ti.</p>



<p class="subhead">9. Maccharisuttaṃ</p>



<p class="hangnum"><span class="newparamark" id="a1_para49"></span><a name="para49"></a><a name="para49_sn1"></a><span class="paranum">49</span>.</p>



<p class="gatha1"> ‘‘Yedha <a name="V1.0039"></a> maccharino loke, kadariyā paribhāsakā;</p>



<p class="gathalast">Aññesaṃ dadamānānaṃ, antarāyakarā narā.</p>



<p class="gatha1">‘‘Kīdiso <a name="T1.0047"></a> tesaṃ vipāko, samparāyo ca kīdiso;</p>



<p class="gathalast">Bhagavantaṃ puṭṭhumāgamma, kathaṃ jānemu taṃ maya’’nti.</p>



<p class="gatha1">‘‘Yedha maccharino loke, kadariyā paribhāsakā;</p>



<p class="gathalast">Aññesaṃ dadamānānaṃ, antarāyakarā narā.</p>



<p class="gatha1">‘‘Nirayaṃ tiracchānayoniṃ, yamalokaṃ upapajjare;</p>



<p class="gathalast">Sace enti manussattaṃ, dalidde jāyare kule.</p>



<p class="gatha1">‘‘Coḷaṃ piṇḍo ratī khiḍḍā, yattha kicchena labbhati;</p>



<p class="gatha2">Parato āsīsare <span class="note">[āsiṃsare (sī. syā. kaṃ. pī.)]</span> bālā, tampi tesaṃ na labbhati;</p>



<p class="gathalast">Diṭṭhe dhammesa vipāko, samparāye <span class="note">[samparāyo (syā. kaṃ. pī.)]</span> ca duggatī’’ti.</p>



<p class="gatha1">‘‘Itihetaṃ vijānāma, aññaṃ pucchāma gotama;</p>



<p class="gathalast">Yedha laddhā manussattaṃ, vadaññū vītamaccharā.</p>



<p class="gatha1">‘‘Buddhe <a name="M1.0032"></a> pasannā dhamme ca, saṅghe ca tibbagāravā;</p>



<p class="gatha2">Kīdiso tesaṃ vipāko, samparāyo ca kīdiso;</p>



<p class="gathalast">Bhagavantaṃ puṭṭhumāgamma, kathaṃ jānemu taṃ maya’’nti.</p>



<p class="gatha1">‘‘Yedha laddhā manussattaṃ, vadaññū vītamaccharā;</p>



<p class="gatha2">Buddhe pasannā dhamme ca, saṅghe ca tibbagāravā;</p>



<p class="gathalast">Ete saggā <span class="note">[sagge (sī. syā. kaṃ.)]</span> pakāsanti, yattha te upapajjare.</p>



<p class="gatha1">‘‘Sace <a name="V1.0040"></a><a name="P1.0035"></a> enti manussattaṃ, aḍḍhe ājāyare kule;</p>



<p class="gathalast">Coḷaṃ piṇḍo ratī khiḍḍā, yatthākicchena labbhati.</p>



<p class="gatha1">‘‘Parasambhatesu <a name="T1.0048"></a> bhogesu, vasavattīva modare;</p>



<p class="gathalast">Diṭṭhe dhammesa vipāko, samparāye ca suggatī’’ti.</p>



<p class="subhead">10. Ghaṭīkārasuttaṃ</p>



<p class="hangnum"><span class="newparamark" id="a1_para50"></span><a name="para50"></a><a name="para50_sn1"></a><span class="paranum">50</span>.</p>



<p class="gatha1"> ‘‘Avihaṃ upapannāse, vimuttā satta bhikkhavo;</p>



<p class="gathalast">Rāgadosaparikkhīṇā, tiṇṇā loke visattika’’nti.</p>



<p class="gatha1">‘‘Ke ca te ataruṃ paṅkaṃ <span class="note">[saṅgaṃ (sī. syā.)]</span>, maccudheyyaṃ suduttaraṃ;</p>



<p class="gathalast">Ke hitvā mānusaṃ dehaṃ, dibbayogaṃ upaccagu’’nti.</p>



<p class="gatha1">‘‘Upako palagaṇḍo ca, pukkusāti ca te tayo;</p>



<p class="gatha2">Bhaddiyo khaṇḍadevo ca, bāhuraggi ca siṅgiyo <span class="note">[bahudantī ca piṅgayo (sī.)]</span>;</p>



<p class="gathalast">Te hitvā mānusaṃ dehaṃ, dibbayogaṃ upaccagu’’nti.</p>



<p class="gatha1">‘‘Kusalī bhāsasī tesaṃ, mārapāsappahāyinaṃ;</p>



<p class="gathalast">Kassa te dhammamaññāya, acchiduṃ bhavabandhana’’nti.</p>



<p class="gatha1">‘‘Na aññatra bhagavatā, nāññatra tava sāsanā;</p>



<p class="gathalast">Yassa te dhammamaññāya, acchiduṃ bhavabandhanaṃ.</p>



<p class="gatha1">‘‘Yattha nāmañca rūpañca, asesaṃ uparujjhati;</p>



<p class="gathalast">Taṃ te dhammaṃ idhaññāya, acchiduṃ bhavabandhana’’nti.</p>



<p class="gatha1">‘‘Gambhīraṃ <a name="V1.0041"></a> bhāsasī vācaṃ, dubbijānaṃ sudubbudhaṃ;</p>



<p class="gathalast">Kassa tvaṃ <a name="T1.0049"></a> dhammamaññāya, vācaṃ bhāsasi īdisa’’nti.</p>



<p class="gatha1">‘‘Kumbhakāro <a name="M1.0033"></a> pure āsiṃ, vekaḷiṅge <span class="note">[vehaḷiṅge (sī.), vebhaḷiṅge (syā. kaṃ.)]</span> ghaṭīkaro;</p>



<p class="gathalast">Mātāpettibharo āsiṃ, kassapassa upāsako.</p>



<p class="gatha1">‘‘Virato <a name="P1.0036"></a> methunā dhammā, brahmacārī nirāmiso;</p>



<p class="gathalast">Ahuvā te sagāmeyyo, ahuvā te pure sakhā.</p>



<p class="gatha1">‘‘Sohamete pajānāmi, vimutte satta bhikkhavo;</p>



<p class="gathalast">Rāgadosaparikkhīṇe, tiṇṇe loke visattika’’nti.</p>



<p class="gatha1">‘‘Evametaṃ tadā āsi, yathā bhāsasi bhaggava;</p>



<p class="gatha2">Kumbhakāro pure āsi, vekaḷiṅge ghaṭīkaro;</p>



<p class="gathalast">Mātāpettibharo āsi, kassapassa upāsako.</p>



<p class="gatha1">‘‘Virato methunā dhammā, brahmacārī nirāmiso;</p>



<p class="gathalast">Ahuvā me sagāmeyyo, ahuvā me pure sakhā’’ti.</p>



<p class="gatha1">‘‘Evametaṃ purāṇānaṃ, sahāyānaṃ ahu saṅgamo;</p>



<p class="gathalast">Ubhinnaṃ bhāvitattānaṃ, sarīrantimadhārina’’nti.</p>



<p class="centered">Ādittavaggo pañcamo.</p>



<p class="bodytext">Tassuddānaṃ –</p>



<p class="gatha1">Ādittaṃ kiṃdadaṃ annaṃ, ekamūlaanomiyaṃ;</p>



<p class="gathalast">Accharāvanaropajetaṃ, maccharena ghaṭīkaroti.</p>



<p class="title">6. Jarāvaggo</p>



<p class="subhead">1. Jarāsuttaṃ</p>



<p class="hangnum"><span class="newparamark" id="a1_para51"></span><a name="para51"></a><a name="para51_sn1"></a><span class="paranum">51</span>.</p>



<p class="gatha1"> ‘‘Kiṃsu <a name="T1.0050"></a><a name="V1.0042"></a> yāva jarā sādhu, kiṃsu sādhu patiṭṭhitaṃ;</p>



<p class="gathalast">Kiṃsu narānaṃ ratanaṃ, kiṃsu corehi dūhara’’nti.</p>



<p class="gatha1">‘‘Sīlaṃ yāva jarā sādhu, saddhā sādhu patiṭṭhitā;</p>



<p class="gathalast">Paññā narānaṃ ratanaṃ, puññaṃ corehi dūhara’’nti.</p>



<p class="subhead">2. Ajarasāsuttaṃ</p>



<p class="hangnum"><span class="newparamark" id="a1_para52"></span><a name="para52"></a><a name="para52_sn1"></a><span class="paranum">52</span>.</p>



<p class="gatha1"> ‘‘Kiṃsu <a name="M1.0034"></a> ajarasā sādhu, kiṃsu sādhu adhiṭṭhitaṃ;</p>



<p class="gathalast">Kiṃsu narānaṃ ratanaṃ, kiṃsu corehyahāriya’’nti.</p>



<p class="gatha1">‘‘Sīlaṃ <a name="P1.0037"></a> ajarasā sādhu, saddhā sādhu adhiṭṭhitā;</p>



<p class="gathalast">Paññā narānaṃ ratanaṃ, puññaṃ corehyahāriya’’nti.</p>



<p class="subhead">3. Mittasuttaṃ</p>



<p class="hangnum"><span class="newparamark" id="a1_para53"></span><a name="para53"></a><a name="para53_sn1"></a><span class="paranum">53</span>.</p>



<p class="gatha1"> ‘‘Kiṃsu pavasato <span class="note">[pathavato (pī. ka.)]</span> mittaṃ, kiṃsu mittaṃ sake ghare;</p>



<p class="gathalast">Kiṃ mittaṃ atthajātassa, kiṃ mittaṃ samparāyika’’nti.</p>



<p class="gatha1">‘‘Sattho pavasato mittaṃ, mātā mittaṃ sake ghare;</p>



<p class="gatha2">Sahāyo <a name="T1.0051"></a> atthajātassa, hoti mittaṃ punappunaṃ;</p>



<p class="gathalast">Sayaṃkatāni puññāni, taṃ mittaṃ samparāyika’’nti.</p>



<p class="subhead">4. Vatthusuttaṃ</p>



<p class="hangnum"><span class="newparamark" id="a1_para54"></span><a name="para54"></a><a name="para54_sn1"></a><span class="paranum">54</span>.</p>



<p class="gatha1"> ‘‘Kiṃsu <a name="V1.0043"></a> vatthu manussānaṃ, kiṃsūdha paramo sakhā;</p>



<p class="gathalast">Kiṃsu bhūtā upajīvanti, ye pāṇā pathavissitā’’ti <span class="note">[pathaviṃ sitāti (sī. syā. kaṃ. pī.)]</span>.</p>



<p class="gatha1">‘‘Puttā vatthu manussānaṃ, bhariyā ca <span class="note">[bhariyāva (sī.), bhariyā (syā. kaṃ.)]</span> paramo sakhā;</p>



<p class="gathalast">Vuṭṭhiṃ bhūtā upajīvanti, ye pāṇā pathavissitā’’ti.</p>



<p class="subhead">5. Paṭhamajanasuttaṃ</p>



<p class="hangnum"><span class="newparamark" id="a1_para55"></span><a name="para55"></a><a name="para55_sn1"></a><span class="paranum">55</span>.</p>



<p class="gatha1"> ‘‘Kiṃsu janeti purisaṃ, kiṃsu tassa vidhāvati;</p>



<p class="gathalast">Kiṃsu saṃsāramāpādi, kiṃsu tassa mahabbhaya’’nti.</p>



<p class="gatha1">‘‘Taṇhā janeti purisaṃ, cittamassa vidhāvati;</p>



<p class="gathalast">Satto saṃsāramāpādi, dukkhamassa mahabbhaya’’nti.</p>



<p class="subhead">6. Dutiyajanasuttaṃ</p>



<p class="hangnum"><span class="newparamark" id="a1_para56"></span><a name="para56"></a><a name="para56_sn1"></a><span class="paranum">56</span>.</p>



<p class="gatha1"> ‘‘Kiṃsu <a name="M1.0035"></a> janeti purisaṃ, kiṃsu tassa vidhāvati;</p>



<p class="gathalast">Kiṃsu saṃsāramāpādi, kismā na parimuccatī’’ti.</p>



<p class="gatha1">‘‘Taṇhā janeti purisaṃ, cittamassa vidhāvati;</p>



<p class="gathalast">Satto saṃsāramāpādi, dukkhā na parimuccatī’’ti.</p>



<p class="subhead">7. Tatiyajanasuttaṃ</p>



<p class="hangnum"><span class="newparamark" id="a1_para57"></span><a name="para57"></a><a name="para57_sn1"></a><span class="paranum">57</span>.</p>



<p class="gatha1"> ‘‘Kiṃsu <a name="P1.0038"></a> janeti purisaṃ, kiṃsu tassa vidhāvati;</p>



<p class="gathalast">Kiṃsu saṃsāramāpādi, kiṃsu tassa parāyana’’nti.</p>



<p class="gatha1">‘‘Taṇhā <a name="T1.0052"></a><a name="V1.0044"></a> janeti purisaṃ, cittamassa vidhāvati;</p>



<p class="gathalast">Satto saṃsāramāpādi, kammaṃ tassa parāyana’’nti.</p>



<p class="subhead">8. Uppathasuttaṃ</p>



<p class="hangnum"><span class="newparamark" id="a1_para58"></span><a name="para58"></a><a name="para58_sn1"></a><span class="paranum">58</span>.</p>



<p class="gatha1"> ‘‘Kiṃsu uppatho akkhāto, kiṃsu rattindivakkhayo;</p>



<p class="gathalast">Kiṃ malaṃ brahmacariyassa, kiṃ sinānamanodaka’’nti.</p>



<p class="gatha1">‘‘Rāgo uppatho akkhāto, vayo rattindivakkhayo;</p>



<p class="gatha2">Itthī malaṃ brahmacariyassa, etthāyaṃ sajjate pajā;</p>



<p class="gathalast">Tapo ca brahmacariyañca, taṃ sinānamanodaka’’ntntti.</p>



<p class="subhead">9. Dutiyasuttaṃ</p>



<p class="hangnum"><span class="newparamark" id="a1_para59"></span><a name="para59"></a><a name="para59_sn1"></a><span class="paranum">59</span>.</p>



<p class="gatha1"> ‘‘Kiṃsu dutiyā <span class="note">[dutiyaṃ (syā. kaṃ. pī.)]</span> purisassa hoti, kiṃsu cenaṃ pasāsati;</p>



<p class="gathalast">Kissa cābhirato macco, sabbadukkhā pamuccatī’’ti.</p>



<p class="gatha1">‘‘Saddhā dutiyā purisassa hoti, paññā cenaṃ pasāsati;</p>



<p class="gathalast">Nibbānābhirato macco, sabbadukkhā pamuccatī’’ti.</p>



<p class="subhead">10. Kavisuttaṃ</p>



<p class="hangnum"><span class="newparamark" id="a1_para60"></span><a name="para60"></a><a name="para60_sn1"></a><span class="paranum">60</span>.</p>



<p class="gatha1"> ‘‘Kiṃsu nidānaṃ gāthānaṃ, kiṃsu tāsaṃ viyañjanaṃ;</p>



<p class="gathalast">Kiṃsu sannissitā gāthā, kiṃsu gāthānamāsayo’’ti.</p>



<p class="gatha1">‘‘Chando <a name="M1.0036"></a> nidānaṃ gāthānaṃ, akkharā tāsaṃ viyañjanaṃ;</p>



<p class="gathalast">Nāmasannissitā gāthā, kavi gāthānamāsayo’’ti.</p>



<p class="centered">Jarāvaggo chaṭṭho.</p>



<p class="bodytext">Tassuddānaṃ –</p>



<p class="gatha1">Jarā <a name="T1.0053"></a><a name="V1.0045"></a> ajarasā mittaṃ, vatthu tīṇi janāni ca;</p>



<p class="gathalast">Uppatho ca dutiyo ca, kavinā pūrito vaggoti.</p>



<p class="title">7. Addhavaggo</p>



<p class="subhead">1. Nāmasuttaṃ</p>



<p class="hangnum"><span class="newparamark" id="a1_para61"></span><a name="para61"></a><a name="para61_sn1"></a><span class="paranum">61</span>.</p>



<p class="gatha1"> ‘‘Kiṃsu <a name="T1.0054"></a><a name="P1.0039"></a> sabbaṃ addhabhavi <span class="note">[anvabhavi (sī.)]</span>, kismā bhiyyo na vijjati;</p>



<p class="gathalast">Kissassu ekadhammassa, sabbeva vasamanvagū’’ti <span class="note">[vasamaddhagū (ka.)]</span>.</p>



<p class="gatha1">‘‘Nāmaṃ sabbaṃ addhabhavi, nāmā bhiyyo na vijjati;</p>



<p class="gathalast">Nāmassa ekadhammassa, sabbeva vasamanvagū’’ti.</p>



<p class="subhead">2. Cittasuttaṃ</p>



<p class="hangnum"><span class="newparamark" id="a1_para62"></span><a name="para62"></a><a name="para62_sn1"></a><span class="paranum">62</span>.</p>



<p class="gatha1"> ‘‘Kenassu nīyati loko, kenassu parikassati;</p>



<p class="gathalast">Kissassu ekadhammassa, sabbeva vasamanvagū’’ti.</p>



<p class="gatha1">‘‘Cittena nīyati loko, cittena parikassati;</p>



<p class="gathalast">Cittassa ekadhammassa, sabbeva vasamanvagū’’ti.</p>



<p class="subhead">3. Taṇhāsuttaṃ</p>



<p class="hangnum"><span class="newparamark" id="a1_para63"></span><a name="para63"></a><a name="para63_sn1"></a><span class="paranum">63</span>.</p>



<p class="gatha1"> ‘‘Kenassu nīyati loko, kenassu parikassati;</p>



<p class="gathalast">Kissassu ekadhammassa, sabbeva vasamanvagū’’ti.</p>



<p class="gatha1">‘‘Taṇhāya <a name="V1.0046"></a> nīyati loko, taṇhāya parikassati;</p>



<p class="gathalast">Taṇhāya ekadhammassa, sabbeva vasamanvagū’’ti.</p>



<p class="subhead">4. Saṃyojanasuttaṃ</p>



<p class="hangnum"><span class="newparamark" id="a1_para64"></span><a name="para64"></a><a name="para64_sn1"></a><span class="paranum">64</span>.</p>



<p class="gatha1"> ‘‘Kiṃsu <a name="T1.0055"></a><a name="M1.0037"></a> saṃyojano loko, kiṃsu tassa vicāraṇaṃ;</p>



<p class="gathalast">Kissassu vippahānena, nibbānaṃ iti vuccatī’’ti.</p>



<p class="gatha1">‘‘Nandīsaṃyojano <span class="note">[nandisaṃyojano (sī. syā. kaṃ.)]</span> loko, vitakkassa vicāraṇaṃ;</p>



<p class="gathalast">Taṇhāya vippahānena, nibbānaṃ iti vuccatī’’ti.</p>



<p class="subhead">5. Bandhanasuttaṃ</p>



<p class="hangnum"><span class="newparamark" id="a1_para65"></span><a name="para65"></a><a name="para65_sn1"></a><span class="paranum">65</span>.</p>



<p class="gatha1"> ‘‘Kiṃsu sambandhano loko, kiṃsu tassa vicāraṇaṃ;</p>



<p class="gathalast">Kissassu vippahānena, sabbaṃ chindati bandhana’’nti.</p>



<p class="gatha1">‘‘Nandīsambandhano <a name="P1.0040"></a> loko, vitakkassa vicāraṇaṃ;</p>



<p class="gathalast">Taṇhāya vippahānena, sabbaṃ chindati bandhana’’nti.</p>



<p class="subhead">6. Attahatasuttaṃ</p>



<p class="hangnum"><span class="newparamark" id="a1_para66"></span><a name="para66"></a><a name="para66_sn1"></a><span class="paranum">66</span>.</p>



<p class="gatha1"> ‘‘Kenassubbhāhato loko, kenassu parivārito;</p>



<p class="gathalast">Kena sallena otiṇṇo, kissa dhūpāyito sadā’’ti.</p>



<p class="gatha1">‘‘Maccunābbhāhato loko, jarāya parivārito;</p>



<p class="gathalast">Taṇhāsallena otiṇṇo, icchādhūpāyito sadā’’ti.</p>



<p class="subhead">7. Uḍḍitasuttaṃ</p>



<p class="hangnum"><span class="newparamark" id="a1_para67"></span><a name="para67"></a><a name="para67_sn1"></a><span class="paranum">67</span>.</p>



<p class="gatha1"> ‘‘Kenassu <a name="V1.0047"></a> uḍḍito loko, kenassu parivārito;</p>



<p class="gathalast">Kenassu pihito loko, kismiṃ loko patiṭṭhito’’ti.</p>



<p class="gatha1">‘‘Taṇhāya uḍḍito loko, jarāya parivārito;</p>



<p class="gathalast">Maccunā pihito loko, dukkhe loko patiṭṭhito’’ti.</p>



<p class="subhead">8. Pihitasuttaṃ</p>



<p class="hangnum"><span class="newparamark" id="a1_para68"></span><a name="para68"></a><a name="para68_sn1"></a><span class="paranum">68</span>.</p>



<p class="gatha1"> ‘‘Kenassu <a name="T1.0056"></a> pihito loko, kismiṃ loko patiṭṭhito;</p>



<p class="gathalast">Kenassu uḍḍito loko, kenassu parivārito’’ti.</p>



<p class="gatha1">‘‘Maccunā <a name="M1.0038"></a> pihito loko, dukkhe loko patiṭṭhito;</p>



<p class="gathalast">Taṇhāya uḍḍito loko, jarāya parivārito’’ti.</p>



<p class="subhead">9. Icchāsuttaṃ</p>



<p class="hangnum"><span class="newparamark" id="a1_para69"></span><a name="para69"></a><a name="para69_sn1"></a><span class="paranum">69</span>.</p>



<p class="gatha1"> ‘‘Kenassu bajjhatī loko, kissa vinayāya muccati;</p>



<p class="gathalast">Kissassu vippahānena, sabbaṃ chindati bandhana’’nti.</p>



<p class="gatha1">‘‘Icchāya bajjhatī loko, icchāvinayāya muccati;</p>



<p class="gathalast">Icchāya vippahānena, sabbaṃ chindati bandhana’’nti.</p>



<p class="subhead">10. Lokasuttaṃ</p>



<p class="hangnum"><span class="newparamark" id="a1_para70"></span><a name="para70"></a><a name="para70_sn1"></a><span class="paranum">70</span>.</p>



<p class="gatha1"> ‘‘Kismiṃ <a name="P1.0041"></a> loko samuppanno, kismiṃ kubbati santhavaṃ;</p>



<p class="gathalast">Kissa loko upādāya, kismiṃ loko vihaññatī’’ti.</p>



<p class="gatha1">‘‘Chasu <a name="V1.0048"></a> loko samuppanno, chasu kubbati santhavaṃ;</p>



<p class="gathalast">Channameva upādāya, chasu loko vihaññatī’’ti.</p>



<p class="centered">Addhavaggo <span class="note">[anvavaggo (sī.)]</span> sattamo.</p>



<p class="bodytext">Tassuddānaṃ –</p>



<p class="gatha1">Nāmaṃ cittañca taṇhā ca, saṃyojanañca bandhanā;</p>



<p class="gathalast">Abbhāhatuḍḍito pihito, icchā lokena te dasāti.</p>



<p class="title">8. Chetvāvaggo</p>



<p class="subhead">1. Chetvāsuttaṃ</p>



<p class="bodytext"><span class="newparamark" id="a1_para71"></span><a name="para71"></a><a name="para71_sn1"></a><span class="paranum">71</span>. Sāvatthinidānaṃ. Ekamantaṃ <a name="T1.0057"></a> ṭhitā kho sā devatā bhagavantaṃ gāthāya ajjhabhāsi –</p>



<p class="gatha1">‘‘Kiṃsu chetvā <span class="note">[jhatvā (sī.), ghatvā (syā. kaṃ.) evamuparipi]</span> sukhaṃ seti, kiṃsu chetvā na socati;</p>



<p class="gathalast">Kissassu ekadhammassa, vadhaṃ rocesi gotamā’’ti.</p>



<p class="gatha1">‘‘Kodhaṃ <a name="M1.0039"></a> chetvā sukhaṃ seti, kodhaṃ chetvā na socati;</p>



<p class="gatha2">Kodhassa visamūlassa, madhuraggassa devate;</p>



<p class="gathalast">Vadhaṃ ariyā pasaṃsanti, tañhi chetvā na socatī’’ti.</p>



<p class="subhead">2. Rathasuttaṃ</p>



<p class="hangnum"><span class="newparamark" id="a1_para72"></span><a name="para72"></a><a name="para72_sn1"></a><span class="paranum">72</span>.</p>



<p class="gatha1"> ‘‘Kiṃsu rathassa paññāṇaṃ, kiṃsu paññāṇamaggino;</p>



<p class="gathalast">Kiṃsu raṭṭhassa paññāṇaṃ, kiṃsu paññāṇamitthiyā’’ti.</p>



<p class="gatha1">‘‘Dhajo <a name="V1.0049"></a><a name="P1.0042"></a> rathassa paññāṇaṃ, dhūmo paññāṇamaggino;</p>



<p class="gathalast">Rājā raṭṭhassa paññāṇaṃ, bhattā paññāṇamitthiyā’’ti.</p>



<p class="subhead">3. Vittasuttaṃ</p>



<p class="hangnum"><span class="newparamark" id="a1_para73"></span><a name="para73"></a><a name="para73_sn1"></a><span class="paranum">73</span>.</p>



<p class="gatha1"> ‘‘Kiṃsūdha vittaṃ purisassa seṭṭhaṃ, kiṃsu suciṇṇo sukhamāvahati;</p>



<p class="gathalast">Kiṃsu <a name="T1.0058"></a> have sādutaraṃ <span class="note">[sādhutaraṃ (ka.)]</span> rasānaṃ, kathaṃjīviṃ <span class="note">[kiṃsujīviṃ (ka.)]</span> jīvitamāhu seṭṭha’’nti.</p>



<p class="gatha1">‘‘Saddhīdha vittaṃ purisassa seṭṭhaṃ, dhammo suciṇṇo sukhamāvahati;</p>



<p class="gathalast">Saccaṃ have sādutaraṃ rasānaṃ, paññājīviṃ jīvitamāhu seṭṭha’’nti.</p>



<p class="subhead">4. Vuṭṭhisuttaṃ</p>



<p class="hangnum"><span class="newparamark" id="a1_para74"></span><a name="para74"></a><a name="para74_sn1"></a><span class="paranum">74</span>.</p>



<p class="gatha1"> ‘‘Kiṃsu uppatataṃ seṭṭhaṃ, kiṃsu nipatataṃ varaṃ;</p>



<p class="gathalast">Kiṃsu pavajamānānaṃ, kiṃsu pavadataṃ vara’’nti.</p>



<p class="gatha1">‘‘Bījaṃ uppatataṃ seṭṭhaṃ, vuṭṭhi nipatataṃ varā;</p>



<p class="gathalast">Gāvo pavajamānānaṃ, putto pavadataṃ varoti.</p>



<p class="gatha1">‘‘Vijjā uppatataṃ seṭṭhā, avijjā nipatataṃ varā;</p>



<p class="gathalast">Saṅgho pavajamānānaṃ, buddho pavadataṃ varo’’ti.</p>



<p class="subhead">5. Bhītāsuttaṃ</p>



<p class="hangnum"><span class="newparamark" id="a1_para75"></span><a name="para75"></a><a name="para75_sn1"></a><span class="paranum">75</span>.</p>



<p class="gatha1"> ‘‘Kiṃsūdha bhītā janatā anekā,</p>



<p class="gatha2">Maggo canekāyatanappavutto;</p>



<p class="gatha3">Pucchāmi taṃ gotama bhūripañña,</p>



<p class="gathalast">Kismiṃ ṭhito paralokaṃ na bhāye’’ti.</p>



<p class="gatha1">‘‘Vācaṃ <a name="V1.0050"></a><a name="M1.0040"></a> manañca paṇidhāya sammā,</p>



<p class="gatha2">Kāyena <a name="T1.0059"></a> pāpāni akubbamāno;</p>



<p class="gatha3">Bavhannapānaṃ gharamāvasanto,</p>



<p class="gatha2">Saddho <a name="P1.0043"></a> mudū saṃvibhāgī vadaññū;</p>



<p class="gatha3">Etesu dhammesu ṭhito catūsu,</p>



<p class="gathalast">Dhamme ṭhito paralokaṃ na bhāye’’ti.</p>



<p class="subhead">6. Najīratisuttaṃ</p>



<p class="hangnum"><span class="newparamark" id="a1_para76"></span><a name="para76"></a><a name="para76_sn1"></a><span class="paranum">76</span>.</p>



<p class="gatha1"> ‘‘Kiṃ jīrati kiṃ na jīrati, kiṃsu uppathoti vuccati;</p>



<p class="gatha2">Kiṃsu dhammānaṃ paripantho, kiṃsu rattindivakkhayo;</p>



<p class="gathalast">Kiṃ malaṃ brahmacariyassa, kiṃ sinānamanodakaṃ.</p>



<p class="gatha1">‘‘Kati lokasmiṃ chiddāni, yattha vittaṃ <span class="note">[cittaṃ (sī. syā. kaṃ. pī.)]</span> na tiṭṭhati;</p>



<p class="gathalast">Bhagavantaṃ puṭṭhumāgamma, kathaṃ jānemu taṃ maya’’nti.</p>



<p class="gatha1">‘‘Rūpaṃ jīrati maccānaṃ, nāmagottaṃ na jīrati;</p>



<p class="gathalast">Rāgo uppathoti vuccati.</p>



<p class="gatha1">‘‘Lobho dhammānaṃ paripantho, vayo rattindivakkhayo;</p>



<p class="gatha2">Itthī malaṃ brahmacariyassa, etthāyaṃ sajjate pajā;</p>



<p class="gathalast">Tapo ca brahmacariyañca, taṃ sinānamanodakaṃ.</p>



<p class="gatha1">‘‘Cha lokasmiṃ chiddāni, yattha vittaṃ na tiṭṭhati;</p>



<p class="gatha2">Ālasyañca <span class="note">[ālassañca (sī. pī.)]</span> pamādo ca, anuṭṭhānaṃ asaṃyamo;</p>



<p class="gathalast">Niddā tandī <span class="note">[tandi (sī.)]</span> ca te chidde, sabbaso taṃ vivajjaye’’ti.</p>



<p class="subhead">7. Issariyasuttaṃ</p>



<p class="hangnum"><span class="newparamark" id="a1_para77"></span><a name="para77"></a><a name="para77_sn1"></a><span class="paranum">77</span>.</p>



<p class="gatha1"> ‘‘Kiṃsu <a name="T1.0060"></a><a name="V1.0051"></a> issariyaṃ loke, kiṃsu bhaṇḍānamuttamaṃ;</p>



<p class="gathalast">Kiṃsu satthamalaṃ loke, kiṃsu lokasmimabbudaṃ.</p>



<p class="gatha1">‘‘Kiṃsu harantaṃ vārenti, haranto pana ko piyo;</p>



<p class="gathalast">Kiṃsu punappunāyantaṃ, abhinandanti paṇḍitā’’ti.</p>



<p class="gatha1">‘‘Vaso <a name="M1.0041"></a> issariyaṃ loke, itthī bhaṇḍānamuttamaṃ;</p>



<p class="gathalast">Kodho satthamalaṃ loke, corā lokasmimabbudā.</p>



<p class="gatha1">‘‘Coraṃ harantaṃ vārenti, haranto samaṇo piyo;</p>



<p class="gathalast">Samaṇaṃ punappunāyantaṃ, abhinandanti paṇḍitā’’ti.</p>



<p class="subhead">8. Kāmasuttaṃ</p>



<p class="hangnum"><span class="newparamark" id="a1_para78"></span><a name="para78"></a><a name="para78_sn1"></a><span class="paranum">78</span>.</p>



<p class="gatha1"> ‘‘Kimatthakāmo <a name="P1.0044"></a> na dade, kiṃ macco na pariccaje;</p>



<p class="gathalast">Kiṃsu muñceyya kalyāṇaṃ, pāpikaṃ na ca mocaye’’ti.</p>



<p class="gatha1">‘‘Attānaṃ na dade poso, attānaṃ na pariccaje;</p>



<p class="gathalast">Vācaṃ muñceyya kalyāṇaṃ, pāpikañca na mocaye’’ti.</p>



<p class="subhead">9. Pātheyyasuttaṃ</p>



<p class="hangnum"><span class="newparamark" id="a1_para79"></span><a name="para79"></a><a name="para79_sn1"></a><span class="paranum">79</span>.</p>



<p class="gatha1"> ‘‘Kiṃsu bandhati pātheyyaṃ, kiṃsu bhogānamāsayo;</p>



<p class="gatha2">Kiṃsu naraṃ parikassati, kiṃsu lokasmi dujjahaṃ;</p>



<p class="gathalast">Kismiṃ baddhā puthū sattā, pāsena sakuṇī yathā’’ti.</p>



<p class="gatha1">‘‘Saddhā <a name="T1.0061"></a><a name="V1.0052"></a> bandhati pātheyyaṃ, sirī bhogānamāsayo;</p>



<p class="gatha2">Icchā naraṃ parikassati, icchā lokasmi dujjahā;</p>



<p class="gathalast">Icchābaddhā puthū sattā, pāsena sakuṇī yathā’’ti.</p>



<p class="subhead">10. Pajjotasuttaṃ</p>



<p class="hangnum"><span class="newparamark" id="a1_para80"></span><a name="para80"></a><a name="para80_sn1"></a><span class="paranum">80</span>.</p>



<p class="gatha1"> ‘‘Kiṃsu lokasmi pajjoto, kiṃsu lokasmi jāgaro;</p>



<p class="gathalast">Kiṃsu kamme sajīvānaṃ, kimassa iriyāpatho.</p>



<p class="gatha1">‘‘Kiṃsu alasaṃ analasañca <span class="note">[kiṃ ālasyānālasyañca (ka.)]</span>, mātā puttaṃva posati;</p>



<p class="gathalast">Kiṃ bhūtā upajīvanti, ye pāṇā pathavissitā’’ti.</p>



<p class="gatha1">‘‘Paññā lokasmi pajjoto, sati lokasmi jāgaro;</p>



<p class="gathalast">Gāvo kamme sajīvānaṃ, sītassa iriyāpatho.</p>



<p class="gatha1">‘‘Vuṭṭhi alasaṃ analasañca, mātā puttaṃva posati;</p>



<p class="gathalast">Vuṭṭhiṃ bhūtā upajīvanti, ye pāṇā pathavissitā’’ti.</p>



<p class="subhead">11. Araṇasuttaṃ</p>



<p class="hangnum"><span class="newparamark" id="a1_para81"></span><a name="para81"></a><a name="para81_sn1"></a><span class="paranum">81</span>.</p>



<p class="gatha1"> ‘‘Kesūdha <a name="M1.0042"></a> araṇā loke, kesaṃ vusitaṃ na nassati;</p>



<p class="gathalast">Kedha icchaṃ parijānanti, kesaṃ bhojissiyaṃ sadā.</p>



<p class="gatha1">‘‘Kiṃsu <a name="P1.0045"></a> mātā pitā bhātā, vandanti naṃ patiṭṭhitaṃ;</p>



<p class="gathalast">Kiṃsu idha jātihīnaṃ, abhivādenti khattiyā’’ti.</p>



<p class="gatha1">‘‘Samaṇīdha araṇā loke, samaṇānaṃ vusitaṃ na nassati;</p>



<p class="gathalast">Samaṇā icchaṃ parijānanti, samaṇānaṃ bhojissiyaṃ sadā.</p>



<p class="gatha1">‘‘Samaṇaṃ <a name="T1.0062"></a><a name="V1.0053"></a> mātā pitā bhātā, vandanti naṃ patiṭṭhitaṃ;</p>



<p class="gathalast">Samaṇīdha jātihīnaṃ, abhivādenti khattiyā’’ti.</p>



<p class="centered">Chetvāvaggo aṭṭhamo.</p>



<p class="bodytext">Tassuddānaṃ –</p>



<p class="gatha1">Chetvā rathañca cittañca, vuṭṭhi bhītā najīrati;</p>



<p class="gathalast">Issaraṃ kāmaṃ pātheyyaṃ, pajjoto araṇena cāti.</p>



<p class="centered">Devatāsaṃyuttaṃ samattaṃ.</p>


<a name="sn1_2"></a>


<p class="chapter">2. Devaputtasaṃyuttaṃ</p>



<p class="title">1. Paṭhamavaggo</p>



<p class="subhead">1. Paṭhamakassapasuttaṃ</p>



<p class="bodytext"><span class="newparamark" id="a1_para82"></span><a name="para82"></a><a name="para82_sn1"></a><span class="paranum">82</span>. Evaṃ <a name="T1.0063"></a><a name="V1.0054"></a><a name="P1.0046"></a><a name="M1.0043"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho kassapo devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho kassapo devaputto bhagavantaṃ etadavoca – ‘‘bhikkhuṃ bhagavā pakāsesi, no ca bhikkhuno anusāsa’’nti. ‘‘Tena hi kassapa, taññevettha paṭibhātū’’ti.</p>



<p class="gatha1">‘‘Subhāsitassa sikkhetha, samaṇūpāsanassa ca;</p>



<p class="gathalast">Ekāsanassa ca raho, cittavūpasamassa cā’’ti.</p>



<p class="bodytext">Idamavoca kassapo devaputto; samanuñño satthā ahosi. Atha kho kassapo devaputto ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="subhead">2. Dutiyakassapasuttaṃ</p>



<p class="bodytext"><span class="newparamark" id="a1_para83"></span><a name="para83"></a><a name="para83_sn1"></a><span class="paranum">83</span>. Sāvatthinidānaṃ. Ekamantaṃ ṭhito kho kassapo devaputto bhagavato santike imaṃ gāthaṃ abhāsi –</p>



<p class="gatha1">‘‘Bhikkhu <a name="T1.0064"></a><a name="V1.0055"></a> siyā jhāyī vimuttacitto,</p>



<p class="gatha2">Ākaṅkhe ce hadayassānupattiṃ;</p>



<p class="gatha3">Lokassa ñatvā udayabbayañca,</p>



<p class="gathalast">Sucetaso anissito tadānisaṃso’’ti.</p>



<p class="subhead">3. Māghasuttaṃ</p>



<p class="bodytext"><span class="newparamark" id="a1_para84"></span><a name="para84"></a><a name="para84_sn1"></a><span class="paranum">84</span>. Sāvatthinidānaṃ<a name="P1.0047"></a>. Atha kho māgho devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi<a name="M1.0044"></a>. Ekamantaṃ ṭhito kho māgho devaputto bhagavantaṃ gāthāya ajjhabhāsi –</p>



<p class="gatha1">‘‘Kiṃsu chetvā sukhaṃ seti, kiṃsu chetvā na socati;</p>



<p class="gathalast">Kissassu ekadhammassa, vadhaṃ rocesi gotamā’’ti.</p>



<p class="gatha1">‘‘Kodhaṃ chetvā sukhaṃ seti, kodhaṃ chetvā na socati;</p>



<p class="gatha2">Kodhassa visamūlassa, madhuraggassa vatrabhū;</p>



<p class="gathalast">Vadhaṃ ariyā pasaṃsanti, tañhi chetvā na socatī’’ti.</p>



<p class="subhead">4. Māgadhasuttaṃ</p>



<p class="bodytext"><span class="newparamark" id="a1_para85"></span><a name="para85"></a><a name="para85_sn1"></a><span class="paranum">85</span>. Sāvatthinidānaṃ. Ekamantaṃ ṭhito kho māgadho devaputto bhagavantaṃ gāthāya ajjhabhāsi –</p>



<p class="gatha1">‘‘Kati <a name="T1.0065"></a> lokasmiṃ pajjotā, yehi loko pakāsati;</p>



<p class="gathalast">Bhavantaṃ puṭṭhumāgamma, kathaṃ jānemu taṃ maya’’nti.</p>



<p class="gatha1">‘‘Cattāro <a name="V1.0056"></a> loke pajjotā, pañcamettha na vijjati;</p>



<p class="gathalast">Divā tapati ādicco, rattimābhāti candimā.</p>



<p class="gatha1">‘‘Atha aggi divārattiṃ, tattha tattha pakāsati;</p>



<p class="gathalast">Sambuddho tapataṃ seṭṭho, esā ābhā anuttarā’’ti.</p>



<p class="subhead">5. Dāmalisuttaṃ</p>



<p class="bodytext"><span class="newparamark" id="a1_para86"></span><a name="para86"></a><a name="para86_sn1"></a><span class="paranum">86</span>. Sāvatthinidānaṃ. Atha kho dāmali devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho dāmali devaputto bhagavato santike imaṃ gāthaṃ abhāsi –</p>



<p class="gatha1">‘‘Karaṇīyametaṃ brāhmaṇena, padhānaṃ akilāsunā;</p>



<p class="gathalast">Kāmānaṃ vippahānena, na tenāsīsate bhava’’nti.</p>



<p class="gatha1">‘‘Natthi kiccaṃ brāhmaṇassa (dāmalīti bhagavā),</p>



<p class="gathalast">Katakicco hi brāhmaṇo.</p>



<p class="gatha1">‘‘Yāva <a name="M1.0045"></a> na gādhaṃ labhati nadīsu,</p>



<p class="gatha2">Āyūhati <a name="P1.0048"></a> sabbagattebhi jantu;</p>



<p class="gatha3">Gādhañca laddhāna thale ṭhito yo,</p>



<p class="gathalast">Nāyūhatī <a name="T1.0066"></a> pāragato hi sova <span class="note">[soti (sī. pī. ka.), hoti (syā. kaṃ.), so (?)]</span>.</p>



<p class="gatha1">‘‘Esūpamā dāmali brāhmaṇassa,</p>



<p class="gatha2">Khīṇāsavassa nipakassa jhāyino;</p>



<p class="gatha3">Pappuyya jātimaraṇassa antaṃ,</p>



<p class="gathalast">Nāyūhatī pāragato hi so’’ti <span class="note">[hotīti (syā. kaṃ.)]</span>.</p>



<p class="subhead">6. Kāmadasuttaṃ</p>



<p class="bodytext"><span class="newparamark" id="a1_para87"></span><a name="para87"></a><a name="para87_sn1"></a><span class="paranum">87</span>. Sāvatthinidānaṃ<a name="V1.0057"></a>. Ekamantaṃ ṭhito kho kāmado devaputto bhagavantaṃ etadavoca – ‘‘dukkaraṃ bhagavā, sudukkaraṃ bhagavā’’ti.</p>



<p class="gatha1">‘‘Dukkaraṃ vāpi karonti (kāmadāti bhagavā),</p>



<p class="gatha2">Sekhā sīlasamāhitā;</p>



<p class="gatha3">Ṭhitattā anagāriyupetassa,</p>



<p class="gathalast">Tuṭṭhi hoti sukhāvahā’’ti.</p>



<p class="bodytext">‘‘Dullabhā bhagavā yadidaṃ tuṭṭhī’’ti.</p>



<p class="gatha1">‘‘Dullabhaṃ vāpi labhantntti (kāmadāti bhagavā),</p>



<p class="gatha2">Cittavūpasame ratā;</p>



<p class="gatha3">Yesaṃ divā ca ratto ca,</p>



<p class="gathalast">Bhāvanāya rato mano’’ti.</p>



<p class="bodytext">‘‘Dussamādahaṃ bhagavā yadidaṃ citta’’nti.</p>



<p class="gatha1">‘‘Dussamādahaṃ vāpi samādahantntti (kāmadāti bhagavā),</p>



<p class="gatha2">Indriyūpasame ratā;</p>



<p class="gatha3">Te chetvā maccuno jālaṃ,</p>



<p class="gathalast">Ariyā gacchanti kāmadā’’ti.</p>



<p class="bodytext">‘‘Duggamo <a name="M1.0046"></a> bhagavā visamo maggo’’ti.</p>



<p class="gatha1">‘‘Duggame visame vāpi, ariyā gacchanti kāmada;</p>



<p class="gatha2">Anariyā visame magge, papatanti avaṃsirā;</p>



<p class="gathalast">Ariyānaṃ samo maggo, ariyā hi visame samā’’ti.</p>



<p class="subhead">7. Pañcālacaṇḍasuttaṃ</p>



<p class="bodytext"><span class="newparamark" id="a1_para88"></span><a name="para88"></a><a name="para88_sn1"></a><span class="paranum">88</span>. Sāvatthinidānaṃ<a name="V1.0058"></a>. Ekamantaṃ <a name="T1.0067"></a> ṭhito kho pañcālacaṇḍo devaputto bhagavato santike imaṃ gāthaṃ abhāsi –</p>



<p class="gatha1">‘‘Sambādhe vata okāsaṃ, avindi bhūrimedhaso;</p>



<p class="gathalast">Yo jhānamabujjhi <span class="note">[jhānamabudhā (ka. sī.), jhānamabuddhi (syā. kaṃ. pī. ka.)]</span> buddho, paṭilīnanisabho munī’’ti.</p>



<p class="gatha1">‘‘Sambādhe vāpi vindantntti (pañcālacaṇḍāti bhagavā),</p>



<p class="gatha2">Dhammaṃ nibbānapattiyā;</p>



<p class="gatha3">Ye satiṃ paccalatthaṃsu,</p>



<p class="gathalast">Sammā te susamāhitā’’ti.</p>



<p class="subhead">8. Tāyanasuttaṃ</p>



<p class="bodytext"><span class="newparamark" id="a1_para89"></span><a name="para89"></a><a name="para89_sn1"></a><span class="paranum">89</span>. Sāvatthinidānaṃ. Atha <a name="P1.0049"></a> kho tāyano devaputto purāṇatitthakaro abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho tāyano devaputto bhagavato santike imā gāthāyo abhāsi –</p>



<p class="gatha1">‘‘Chinda sotaṃ parakkamma, kāme panuda brāhmaṇa;</p>



<p class="gathalast">Nappahāya munī kāme, nekattamupapajjati.</p>



<p class="gatha1">‘‘Kayirā ce kayirāthenaṃ, daḷhamenaṃ parakkame;</p>



<p class="gathalast">Sithilo hi paribbājo, bhiyyo ākirate rajaṃ.</p>



<p class="gatha1">‘‘Akataṃ <a name="T1.0068"></a> dukkaṭaṃ <span class="note">[dukkataṃ (sī. pī.)]</span> seyyo, pacchā tapati dukkaṭaṃ;</p>



<p class="gathalast">Katañca sukataṃ seyyo, yaṃ katvā nānutappati.</p>



<p class="gatha1">‘‘Kuso <a name="V1.0059"></a><a name="M1.0047"></a> yathā duggahito, hatthamevānukantati;</p>



<p class="gathalast">Sāmaññaṃ dupparāmaṭṭhaṃ, nirayāyūpakaḍḍhati.</p>



<p class="gatha1">‘‘Yaṃ kiñci sithilaṃ kammaṃ, saṃkiliṭṭhañca yaṃ vataṃ;</p>



<p class="gathalast">Saṅkassaraṃ brahmacariyaṃ, na taṃ hoti mahapphala’’nti.</p>



<p class="bodytext">Idamavoca tāyano devaputto; idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="bodytext">Atha kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ tāyano nāma devaputto purāṇatitthakaro abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, tāyano devaputto mama santike imā gāthāyo abhāsi –</p>



<p class="gatha1">‘‘Chinda sotaṃ parakkamma, kāme panuda brāhmaṇa;</p>



<p class="gathalast">Nappahāya munī kāme, nekattamupapajjati.</p>



<p class="gatha1">‘‘Kayirā ce kayirāthenaṃ, daḷhamenaṃ parakkame;</p>



<p class="gathalast">Sithilo <a name="P1.0050"></a> hi paribbājo, bhiyyo ākirate rajaṃ.</p>



<p class="gatha1">‘‘Akataṃ dukkaṭaṃ seyyo, pacchā tapati dukkaṭaṃ;</p>



<p class="gathalast">Katañca sukataṃ seyyo, yaṃ katvā nānutappati.</p>



<p class="gatha1">‘‘Kuso <a name="T1.0069"></a> yathā duggahito, hatthamevānukantati;</p>



<p class="gathalast">Sāmaññaṃ dupparāmaṭṭhaṃ, nirayāyūpakaḍḍhati.</p>



<p class="gatha1">‘‘Yaṃ <a name="V1.0060"></a> kiñci sithilaṃ kammaṃ, saṃkiliṭṭhañca yaṃ vataṃ;</p>



<p class="gathalast">Saṅkassaraṃ brahmacariyaṃ, na taṃ hoti mahapphala’’nti.</p>



<p class="bodytext">‘‘Idamavoca, bhikkhave, tāyano devaputto, idaṃ vatvā maṃ abhivādetvā padakkhiṇaṃ katvā tatthevantaradhāyi. Uggaṇhātha, bhikkhave, tāyanagāthā; pariyāpuṇātha, bhikkhave, tāyanagāthā; dhāretha, bhikkhave, tāyanagāthā. Atthasaṃhitā, bhikkhave, tāyanagāthā ādibrahmacariyikā’’ti.</p>



<p class="subhead">9. Candimasuttaṃ</p>



<p class="bodytext"><span class="newparamark" id="a1_para90"></span><a name="para90"></a><a name="para90_sn1"></a><span class="paranum">90</span>. Sāvatthinidānaṃ<a name="M1.0048"></a>. Tena kho pana samayena candimā devaputto rāhunā asurindena gahito hoti. Atha kho candimā devaputto bhagavantaṃ anussaramāno tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Namo te buddha vīratthu, vippamuttosi sabbadhi;</p>



<p class="gathalast">Sambādhapaṭipannosmi, tassa me saraṇaṃ bhavā’’ti.</p>



<p class="bodytext">Atha kho bhagavā candimaṃ devaputtaṃ ārabbha rāhuṃ asurindaṃ gāthāya ajjhabhāsi –</p>



<p class="gatha1">‘‘Tathāgataṃ arahantaṃ, candimā saraṇaṃ gato;</p>



<p class="gathalast">Rāhu candaṃ pamuñcassu, buddhā lokānukampakā’’ti.</p>



<p class="bodytext">Atha kho rāhu asurindo candimaṃ devaputtaṃ muñcitvā taramānarūpo yena vepacitti asurindo tenupasaṅkami; upasaṅkamitvā saṃviggo <a name="T1.0070"></a> lomahaṭṭhajāto ekamantaṃ aṭṭhāsi. Ekamantaṃ ṭhitaṃ kho rāhuṃ asurindaṃ vepacitti asurindo gāthāya ajjhabhāsi –</p>



<p class="gatha1">‘‘Kiṃ nu santaramānova, rāhu candaṃ pamuñcasi;</p>



<p class="gathalast">Saṃviggarūpo āgamma, kiṃ nu bhītova tiṭṭhasī’’ti.</p>



<p class="gatha1">‘‘Sattadhā <a name="V1.0061"></a> me phale muddhā, jīvanto na sukhaṃ labhe;</p>



<p class="gathalast">Buddhagāthābhigītomhi, no ce muñceyya candima’’nti.</p>



<p class="subhead">10. Sūriyasuttaṃ</p>



<p class="bodytext"><span class="newparamark" id="a1_para91"></span><a name="para91"></a><a name="para91_sn1"></a><span class="paranum">91</span>. Sāvatthinidānaṃ. Tena <a name="P1.0051"></a> kho pana samayena sūriyo devaputto rāhunā asurindena gahito hoti. Atha kho sūriyo devaputto bhagavantaṃ anussaramāno tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Namo te buddha vīratthu, vippamuttosi sabbadhi;</p>



<p class="gathalast">Sambādhapaṭipannosmi, tassa me saraṇaṃ bhavā’’ti.</p>



<p class="bodytext">Atha kho bhagavā sūriyaṃ devaputtaṃ ārabbha rāhuṃ asurindaṃ gāthāhi ajjhabhāsi –</p>



<p class="gatha1">‘‘Tathāgataṃ <a name="M1.0049"></a> arahantaṃ, sūriyo saraṇaṃ gato;</p>



<p class="gathalast">Rāhu sūriyaṃ <span class="note">[suriyaṃ (sī. syā. kaṃ. pī.)]</span> pamuñcassu, buddhā lokānukampakā.</p>



<p class="gatha1">‘‘Yo andhakāre tamasi pabhaṅkaro,</p>



<p class="gatha2">Verocano maṇḍalī uggatejo;</p>



<p class="gatha3">Mā <a name="T1.0071"></a> rāhu gilī caramantalikkhe,</p>



<p class="gathalast">Pajaṃ mamaṃ rāhu pamuñca sūriya’’nti.</p>



<p class="bodytext">Atha kho rāhu asurindo sūriyaṃ devaputtaṃ muñcitvā taramānarūpo yena vepacitti asurindo tenupasaṅkami; upasaṅkamitvā saṃviggo lomahaṭṭhajāto ekamantaṃ aṭṭhāsi. Ekamantaṃ ṭhitaṃ kho rāhuṃ asurindaṃ vepacitti asurindo gāthāya ajjhabhāsi –</p>



<p class="gatha1">‘‘Kiṃ nu santaramānova, rāhu sūriyaṃ pamuñcasi;</p>



<p class="gathalast">Saṃviggarūpo āgamma, kiṃ nu bhītova tiṭṭhasī’’ti.</p>



<p class="gatha1">‘‘Sattadhā <a name="V1.0062"></a> me phale muddhā, jīvanto na sukhaṃ labhe;</p>



<p class="gathalast">Buddhagāthābhigītomhi, no ce muñceyya sūriya’’nti.</p>



<p class="centered">Paṭhamo vaggo.</p>



<p class="bodytext">Tassuddānaṃ –</p>



<p class="gatha1">Dve kassapā ca māgho ca, māgadho dāmali kāmado;</p>



<p class="gathalast">Pañcālacaṇḍo tāyano, candimasūriyena te dasāti.</p>



<p class="title">2. Anāthapiṇḍikavaggo</p>



<p class="subhead">1. Candimasasuttaṃ</p>



<p class="bodytext"><span class="newparamark" id="a1_para92"></span><a name="para92"></a><a name="para92_sn1"></a><span class="paranum">92</span>. Sāvatthinidānaṃ<a name="T1.0072"></a>. Atha kho candimaso <span class="note">[candimāso (ka.)]</span> devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā <a name="P1.0052"></a> tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi<a name="M1.0050"></a>. Ekamantaṃ ṭhito kho candimaso devaputto bhagavato santike imaṃ gāthaṃ abhāsi –</p>



<p class="gatha1">‘‘Te hi sotthiṃ gamissanti, kacche vāmakase magā;</p>



<p class="gathalast">Jhānāni upasampajja, ekodi nipakā satā’’ti.</p>



<p class="gatha1">‘‘Te hi pāraṃ gamissanti, chetvā jālaṃva ambujo;</p>



<p class="gathalast">Jhānāni upasampajja, appamattā raṇañjahā’’ti.</p>



<p class="subhead">2. Veṇḍusuttaṃ</p>



<p class="bodytext"><span class="newparamark" id="a1_para93"></span><a name="para93"></a><a name="para93_sn1"></a><span class="paranum">93</span>. Ekamantaṃ <a name="V1.0063"></a> ṭhito kho veṇḍu <span class="note">[veṇhu (sī.)]</span> devaputto bhagavato santike imaṃ gāthaṃ abhāsi –</p>



<p class="gatha1">‘‘Sukhitāva te <span class="note">[sukhitā vata te (sī. syā. kaṃ.)]</span> manujā, sugataṃ payirupāsiya;</p>



<p class="gathalast">Yuñjaṃ <span class="note">[yujja (sī.), yuñja (syā. kaṃ. pī.)]</span> gotamasāsane, appamattā nu sikkhare’’ti.</p>



<p class="gatha1">‘‘Ye <a name="T1.0073"></a> me pavutte siṭṭhipade <span class="note">[satthipade (sī. syā. kaṃ. pī.)]</span> (veṇḍūti bhagavā),</p>



<p class="gatha2">Anusikkhanti jhāyino;</p>



<p class="gatha3">Kāle te appamajjantā,</p>



<p class="gathalast">Na maccuvasagā siyu’’nti.</p>



<p class="subhead">3. Dīghalaṭṭhisuttaṃ</p>



<p class="bodytext"><span class="newparamark" id="a1_para94"></span><a name="para94"></a><a name="para94_sn1"></a><span class="paranum">94</span>. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Atha kho dīghalaṭṭhi devaputto abhikkantāya rattiyā abhikkantavaṇṇo kevalakappaṃ veḷuvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho dīghalaṭṭhi devaputto bhagavato santike imaṃ gāthaṃ abhāsi –</p>



<p class="gatha1">‘‘Bhikkhu siyā jhāyī vimuttacitto,</p>



<p class="gatha2">Ākaṅkhe ce hadayassānupattiṃ;</p>



<p class="gatha3">Lokassa ñatvā udayabbayañca,</p>



<p class="gathalast">Sucetaso anissito tadānisaṃso’’ti.</p>



<p class="subhead">4. Nandanasuttaṃ</p>



<p class="bodytext"><span class="newparamark" id="a1_para95"></span><a name="para95"></a><a name="para95_sn1"></a><span class="paranum">95</span>. Ekamantaṃ <a name="M1.0051"></a> ṭhito kho nandano devaputto bhagavantaṃ gāthāya ajjhabhāsi –</p>



<p class="gatha1">‘‘Pucchāmi taṃ gotama bhūripañña,</p>



<p class="gatha2">Anāvaṭaṃ bhagavato ñāṇadassanaṃ;</p>



<p class="gatha3">Kathaṃvidhaṃ <a name="T1.0074"></a><a name="V1.0064"></a><a name="P1.0053"></a> sīlavantaṃ vadanti,</p>



<p class="gatha2">Kathaṃvidhaṃ paññavantaṃ vadanti;</p>



<p class="gatha3">Kathaṃvidho dukkhamaticca iriyati,</p>



<p class="gathalast">Kathaṃvidhaṃ devatā pūjayantī’’ti.</p>



<p class="gatha1">‘‘Yo sīlavā paññavā bhāvitatto,</p>



<p class="gatha2">Samāhito jhānarato satīmā;</p>



<p class="gatha3">Sabbassa sokā vigatā pahīnā,</p>



<p class="gathalast">Khīṇāsavo antimadehadhārī.</p>



<p class="gatha1">‘‘Tathāvidhaṃ sīlavantaṃ vadanti,</p>



<p class="gatha2">Tathāvidhaṃ paññavantaṃ vadanti;</p>



<p class="gatha3">Tathāvidho dukkhamaticca iriyati,</p>



<p class="gathalast">Tathāvidhaṃ devatā pūjayantī’’ti.</p>



<p class="subhead">5. Candanasuttaṃ</p>



<p class="bodytext"><span class="newparamark" id="a1_para96"></span><a name="para96"></a><a name="para96_sn1"></a><span class="paranum">96</span>. Ekamantaṃ ṭhito kho candano devaputto bhagavantaṃ gāthāya ajjhabhāsi –</p>



<p class="gatha1">‘‘Kathaṃsu <span class="note">[kosudha (sī.)]</span> tarati oghaṃ, rattindivamatandito;</p>



<p class="gathalast">Appatiṭṭhe anālambe, ko gambhīre na sīdatī’’ti.</p>



<p class="gatha1">‘‘Sabbadā sīlasampanno, paññavā susamāhito;</p>



<p class="gathalast">Āraddhavīriyo pahitatto, oghaṃ tarati duttaraṃ.</p>



<p class="gatha1">‘‘Virato <a name="T1.0075"></a> kāmasaññāya, rūpasaṃyojanātigo;</p>



<p class="gathalast">Nandīrāgaparikkhīṇo, so gambhīre na sīdatī’’ti.</p>



<p class="subhead">6. Vāsudattasuttaṃ</p>



<p class="bodytext"><span class="newparamark" id="a1_para97"></span><a name="para97"></a><a name="para97_sn1"></a><span class="paranum">97</span>. Ekamantaṃ <a name="V1.0065"></a><a name="M1.0052"></a> ṭhito kho vāsudatto devaputto bhagavato santike imaṃ gāthaṃ abhāsi –</p>



<p class="gatha1">‘‘Sattiyā viya omaṭṭho, ḍayhamānova <span class="note">[ḍayhamāneva (sabbattha)]</span> matthake;</p>



<p class="gathalast">Kāmarāgappahānāya, sato bhikkhu paribbaje’’ti.</p>



<p class="gatha1">‘‘Sattiyā viya omaṭṭho, ḍayhamānova matthake;</p>



<p class="gathalast">Sakkāyadiṭṭhippahānāya, sato bhikkhu paribbaje’’ti.</p>



<p class="subhead">7. Subrahmasuttaṃ</p>



<p class="bodytext"><span class="newparamark" id="a1_para98"></span><a name="para98"></a><a name="para98_sn1"></a><span class="paranum">98</span>. Ekamantaṃ ṭhito kho subrahmā devaputto bhagavantaṃ gāthāya ajjhabhāsi –</p>



<p class="gatha1">‘‘Niccaṃ utrastamidaṃ cittaṃ, niccaṃ ubbiggamidaṃ <span class="note">[ubbiggidaṃ (mahāsatipaṭṭhānasuttavaṇṇanāyaṃ)]</span> mano;</p>



<p class="gatha2">Anuppannesu <a name="P1.0054"></a> kicchesu <span class="note">[kiccesu (bahūsu)]</span>, atho uppatitesu ca;</p>



<p class="gathalast">Sace atthi anutrastaṃ, taṃ me akkhāhi pucchito’’ti.</p>



<p class="gatha1">‘‘Nāññatra bojjhā tapasā <span class="note">[bojjhaṅgatapasā (sī. syā. kaṃ. pī.)]</span>, nāññatrindriyasaṃvarā;</p>



<p class="gathalast">Nāññatra sabbanissaggā, sotthiṃ passāmi pāṇina’’nti.</p>



<p class="bodytext">‘‘Idamavoca…pe… tatthevantaradhāyī’’ti.</p>



<p class="subhead">8. Kakudhasuttaṃ</p>



<p class="bodytext"><span class="newparamark" id="a1_para99"></span><a name="para99"></a><a name="para99_sn1"></a><span class="paranum">99</span>. Evaṃ <a name="T1.0076"></a> me sutaṃ – ekaṃ samayaṃ bhagavā sākete viharati añjanavane migadāye. Atha kho kakudho devaputto abhikkantāya rattiyā abhikkantavaṇṇo kevalakappaṃ añjanavanaṃ obhāsetvā <a name="V1.0066"></a> yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho kakudho devaputto bhagavantaṃ etadavoca – ‘‘nandasi, samaṇā’’ti? ‘‘Kiṃ laddhā, āvuso’’ti? ‘‘Tena hi, samaṇa, socasī’’ti? ‘‘Kiṃ jīyittha, āvuso’’ti? ‘‘Tena hi, samaṇa, neva nandasi na ca <span class="note">[neva (sī. syā. kaṃ.)]</span> socasī’’ti? ‘‘Evamāvuso’’ti.</p>



<p class="gatha1">‘‘Kacci <a name="M1.0053"></a> tvaṃ anagho <span class="note">[anigho (sabbattha)]</span> bhikkhu, kacci nandī <span class="note">[nandi (sī. syā. kaṃ.)]</span> na vijjati;</p>



<p class="gathalast">Kacci taṃ ekamāsīnaṃ, aratī nābhikīratī’’ti.</p>



<p class="gatha1">‘‘Anagho ve ahaṃ yakkha, atho nandī na vijjati;</p>



<p class="gathalast">Atho maṃ ekamāsīnaṃ, aratī nābhikīratī’’ti.</p>



<p class="gatha1">‘‘Kathaṃ tvaṃ anagho bhikkhu, kathaṃ nandī na vijjati;</p>



<p class="gathalast">Kathaṃ taṃ ekamāsīnaṃ, aratī nābhikīratī’’ti.</p>



<p class="gatha1">‘‘Aghajātassa ve nandī, nandījātassa ve aghaṃ;</p>



<p class="gathalast">Anandī anagho bhikkhu, evaṃ jānāhi āvuso’’ti.</p>



<p class="gatha1">‘‘Cirassaṃ vata passāmi, brāhmaṇaṃ parinibbutaṃ;</p>



<p class="gathalast">Anandiṃ anaghaṃ bhikkhuṃ, tiṇṇaṃ loke visattika’’ntntti.</p>



<p class="subhead">9. Uttarasuttaṃ</p>



<p class="bodytext"><span class="newparamark" id="a1_para100"></span><a name="para100"></a><a name="para100_sn1"></a><span class="paranum">100</span>. Rājagahanidānaṃ<a name="T1.0077"></a>. Ekamantaṃ ṭhito kho uttaro devaputto bhagavato santike imaṃ gāthaṃ abhāsi –</p>



<p class="gatha1">‘‘Upanīyati <a name="P1.0055"></a> jīvitamappamāyu,</p>



<p class="gatha2">Jarūpanītassa na santi tāṇā;</p>



<p class="gatha3">Etaṃ <a name="V1.0067"></a> bhayaṃ maraṇe pekkhamāno,</p>



<p class="gathalast">Puññāni kayirātha sukhāvahānī’’ti.</p>



<p class="gatha1">‘‘Upanīyati jīvitamappamāyu,</p>



<p class="gatha2">Jarūpanītassa na santi tāṇā;</p>



<p class="gatha3">Etaṃ bhayaṃ maraṇe pekkhamāno,</p>



<p class="gathalast">Lokāmisaṃ pajahe santipekkho’’ti.</p>



<p class="subhead">10. Anāthapiṇḍikasuttaṃ</p>



<p class="bodytext"><span class="newparamark" id="a1_para101"></span><a name="para101"></a><a name="para101_sn1"></a><span class="paranum">101</span>. Ekamantaṃ ṭhito kho anāthapiṇḍiko devaputto bhagavato santike imā gāthāyo abhāsi –</p>



<p class="gatha1">‘‘Idañhi taṃ jetavanaṃ, isisaṅghanisevitaṃ;</p>



<p class="gathalast">Āvutthaṃ dhammarājena, pītisañjananaṃ mama.</p>



<p class="gatha1">‘‘Kammaṃ <a name="M1.0054"></a> vijjā ca dhammo ca, sīlaṃ jīvitamuttamaṃ;</p>



<p class="gathalast">Etena maccā sujjhanti, na gottena dhanena vā.</p>



<p class="gatha1">‘‘Tasmā hi paṇḍito poso, sampassaṃ atthamattano;</p>



<p class="gathalast">Yoniso <a name="T1.0078"></a><a name="P1.0056"></a> vicine dhammaṃ, evaṃ tattha visujjhati.</p>



<p class="gatha1">‘‘Sāriputtova paññāya, sīlena upasamena ca;</p>



<p class="gathalast">Yopi pāraṅgato bhikkhu, etāvaparamo siyā’’ti.</p>



<p class="bodytext">Idamavoca anāthapiṇḍiko devaputto. Idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="bodytext">Atha <a name="V1.0068"></a> kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ aññataro devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, so devaputto mama santike imā gāthāyo abhāsi –</p>



<p class="gatha1">‘‘Idañhi taṃ jetavanaṃ, isisaṅghanisevitaṃ;</p>



<p class="gathalast">Āvutthaṃ dhammarājena, pītisañjananaṃ mama.</p>



<p class="gatha1">‘‘Kammaṃ vijjā ca dhammo ca, sīlaṃ jīvitamuttamaṃ;</p>



<p class="gathalast">Etena maccā sujjhanti, na gottena dhanena vā.</p>



<p class="gatha1">‘‘Tasmā hi paṇḍito poso, sampassaṃ atthamattano;</p>



<p class="gathalast">Yoniso vicine dhammaṃ, evaṃ tattha visujjhati.</p>



<p class="gatha1">‘‘Sāriputtova paññāya, sīlena upasamena ca;</p>



<p class="gathalast">Yopi pāraṅgato bhikkhu, etāvaparamo siyā’’ti.</p>



<p class="bodytext">‘‘Idamavoca, bhikkhave, so devaputto. Idaṃ vatvā maṃ abhivādetvā padakkhiṇaṃ katvā tatthevantaradhāyī’’ti.</p>



<p class="bodytext">Evaṃ <a name="T1.0079"></a> vutte, āyasmā ānando bhagavantaṃ etadavoca – ‘‘so hi nūna, bhante, anāthapiṇḍiko devaputto bhavissati. Anāthapiṇḍiko gahapati āyasmante sāriputte abhippasanno ahosī’’ti. ‘‘Sādhu <a name="M1.0055"></a> sādhu, ānanda, yāvatakaṃ kho, ānanda, takkāya pattabbaṃ anuppattaṃ taṃ tayā. Anāthapiṇḍiko hi so, ānanda, devaputto’’ti.</p>



<p class="centered">Anāthapiṇḍikavaggo dutiyo.</p>



<p class="bodytext">Tassuddānaṃ –</p>



<p class="gatha1">Candimaso <a name="V1.0069"></a> <span class="note">[candimāso (pī. ka.)]</span> ca veṇḍu <span class="note">[veṇhu (sī. ka.)]</span> ca, dīghalaṭṭhi ca nandano;</p>



<p class="gatha2">Candano vāsudatto ca, subrahmā kakudhena ca;</p>



<p class="gathalast">Uttaro navamo vutto, dasamo anāthapiṇḍikoti.</p>



<p class="title">3. Nānātitthiyavaggo</p>



<p class="subhead">1. Sivasuttaṃ</p>



<p class="bodytext"><span class="newparamark" id="a1_para102"></span><a name="para102"></a><a name="para102_sn1"></a><span class="paranum">102</span>. Evaṃ <a name="T1.0080"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sivo devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sivo devaputto bhagavato santike imā gāthāyo abhāsi –</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, seyyo hoti na pāpiyo.</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, paññā labbhati nāññato.</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sokamajjhe na socati.</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ <a name="P1.0057"></a> saddhammamaññāya, ñātimajjhe virocati.</p>



<p class="gatha1">‘‘Sabbhireva <a name="V1.0070"></a><a name="M1.0056"></a> samāsetha, sabbhi kubbetha santhavaṃ;</p>



<p class="gathalast">Sataṃ <a name="T1.0081"></a> saddhammamaññāya, sattā gacchanti suggatiṃ.</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sattā tiṭṭhanti sātata’’nti.</p>



<p class="bodytext">Atha kho bhagavā sivaṃ devaputtaṃ gāthāya paccabhāsi –</p>



<p class="gatha1">‘‘Sabbhireva samāsetha, sabbhi kubbetha santhavaṃ;</p>



<p class="gathalast">Sataṃ saddhammamaññāya, sabbadukkhā pamuccatī’’ti.</p>



<p class="subhead">2. Khemasuttaṃ</p>



<p class="bodytext"><span class="newparamark" id="a1_para103"></span><a name="para103"></a><a name="para103_sn1"></a><span class="paranum">103</span>. Ekamantaṃ ṭhito kho khemo devaputto bhagavato santike imā gāthāyo abhāsi –</p>



<p class="gatha1">‘‘Caranti bālā dummedhā, amitteneva attanā;</p>



<p class="gathalast">Karontā pāpakaṃ kammaṃ, yaṃ hoti kaṭukapphalaṃ.</p>



<p class="gatha1">‘‘Na taṃ kammaṃ kataṃ sādhu, yaṃ katvā anutappati;</p>



<p class="gathalast">Yassa assumukho rodaṃ, vipākaṃ paṭisevati.</p>



<p class="gatha1">‘‘Tañca kammaṃ kataṃ sādhu, yaṃ katvā nānutappati;</p>



<p class="gathalast">Yassa patīto sumano, vipākaṃ paṭisevati.</p>



<p class="gatha1">‘‘Paṭikacceva <span class="note">[paṭigacceva (sī.)]</span> taṃ kayirā, yaṃ jaññā hitamattano;</p>



<p class="gathalast">Na sākaṭikacintāya, mantā dhīro parakkame.</p>



<p class="gatha1">‘‘Yathā sākaṭiko maṭṭhaṃ <span class="note">[panthaṃ (sī.), pasatthaṃ (syā. kaṃ.)]</span>, samaṃ hitvā mahāpathaṃ;</p>



<p class="gathalast">Visamaṃ maggamāruyha, akkhacchinnova jhāyati.</p>



<p class="gatha1">‘‘Evaṃ <a name="T1.0082"></a><a name="V1.0071"></a> dhammā apakkamma, adhammamanuvattiya;</p>



<p class="gathalast">Mando maccumukhaṃ patto, akkhacchinnova jhāyatī’’ti.</p>



<p class="subhead">3. Serīsuttaṃ</p>



<p class="bodytext"><span class="newparamark" id="a1_para104"></span><a name="para104"></a><a name="para104_sn1"></a><span class="paranum">104</span>. Ekamantaṃ ṭhito kho serī devaputto bhagavantaṃ gāthāya ajjhabhāsi –</p>



<p class="gatha1">‘‘Annamevābhinandanti<a name="M1.0057"></a>, ubhaye devamānusā;</p>



<p class="gathalast">Atha ko nāma so yakkho, yaṃ annaṃ nābhinandatī’’ti.</p>



<p class="gatha1">‘‘Ye naṃ dadanti saddhāya, vippasannena cetasā;</p>



<p class="gathalast">Tameva annaṃ bhajati, asmiṃ loke paramhi ca.</p>



<p class="gatha1">‘‘Tasmā vineyya maccheraṃ, dajjā dānaṃ malābhibhū;</p>



<p class="gathalast">Puññāni paralokasmiṃ, patiṭṭhā honti pāṇina’’nti.</p>



<p class="bodytext">‘‘Acchariyaṃ<a name="P1.0058"></a>, bhante, abbhutaṃ, bhante! Yāvasubhāsitamidaṃ, bhante, bhagavatā –</p>



<p class="gatha1">‘‘Ye naṃ dadanti saddhāya, vippasannena cetasā;</p>



<p class="gathalast">Tameva annaṃ bhajati, asmiṃ loke paramhi ca.</p>



<p class="gatha1">‘‘Tasmā vineyya maccheraṃ, dajjā dānaṃ malābhibhū;</p>



<p class="gathalast">Puññāni paralokasmiṃ, patiṭṭhā honti pāṇina’’nti.</p>



<p class="bodytext">‘‘Bhūtapubbāhaṃ, bhante, sirī <span class="note">[serī (sī. syā. kaṃ. pī.)]</span> nāma rājā ahosiṃ dāyako dānapati dānassa vaṇṇavādī. Tassa mayhaṃ, bhante, catūsu dvāresu dānaṃ dīyittha samaṇa-brāhmaṇa-kapaṇaddhika-vanibbakayācakānaṃ. Atha kho <a name="T1.0083"></a> maṃ, bhante, itthāgāraṃ upasaṅkamitvā etadavoca <span class="note">[itthāgārā upasaṅkamitvā etadavocuṃ (ka.)]</span> – ‘devassa kho <span class="note">[devasseva kho (ka. sī.)]</span> dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, paṭhamaṃ dvāraṃ itthāgārassa adāsiṃ. Tattha itthāgārassa dānaṃ dīyittha; mama dānaṃ paṭikkami.</p>



<p class="bodytext">‘‘Atha kho maṃ, bhante, khattiyā anuyantā upasaṅkamitvā etadavocuṃ – ‘devassa kho dānaṃ dīyati; itthāgārassa dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti<a name="V1.0072"></a>. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti<a name="M1.0058"></a>? So khvāhaṃ, bhante, dutiyaṃ dvāraṃ khattiyānaṃ anuyantānaṃ adāsiṃ. Tattha khattiyānaṃ anuyantānaṃ dānaṃ dīyittha, mama dānaṃ paṭikkami.</p>



<p class="bodytext">‘‘Atha kho maṃ, bhante, balakāyo upasaṅkamitvā etadavoca – ‘devassa kho dānaṃ dīyati; itthāgārassa dānaṃ dīyati; khattiyānaṃ anuyantānaṃ dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa <a name="P1.0059"></a> mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante <a name="T1.0084"></a> kinti vadeyya’nti? So khvāhaṃ bhante, tatiyaṃ dvāraṃ balakāyassa adāsiṃ. Tattha balakāyassa dānaṃ dīyittha, mama dānaṃ paṭikkami.</p>



<p class="bodytext">‘‘Atha kho maṃ, bhante, brāhmaṇagahapatikā upasaṅkamitvā etadavocuṃ – ‘devassa kho dānaṃ dīyati; itthāgārassa dānaṃ dīyati; khattiyānaṃ anuyantānaṃ dānaṃ dīyati; balakāyassa dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, catutthaṃ dvāraṃ brāhmaṇagahapatikānaṃ adāsiṃ. Tattha brāhmaṇagahapatikānaṃ dānaṃ dīyittha, mama dānaṃ paṭikkami.</p>



<p class="bodytext">‘‘Atha kho maṃ, bhante, purisā upasaṅkamitvā etadavocuṃ – ‘na kho dāni devassa koci dānaṃ dīyatī’ti. Evaṃ vuttāhaṃ, bhante, te purise etadavocaṃ – ‘tena hi, bhaṇe, yo bāhiresu janapadesu āyo sañjāyati tato upaḍḍhaṃ antepure pavesetha, upaḍḍhaṃ tattheva dānaṃ detha samaṇa-brāhmaṇa-kapaṇaddhika-vanibbaka-yācakāna’nti<a name="V1.0073"></a>. So khvāhaṃ, bhante, evaṃ dīgharattaṃ katānaṃ puññānaṃ evaṃ dīgharattaṃ katānaṃ kusalānaṃ dhammānaṃ pariyantaṃ nādhigacchāmi – ettakaṃ puññanti vā ettako puññavipākoti vā ettakaṃ sagge ṭhātabbanti vāti. Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā –</p>



<p class="gatha1">‘‘Ye <a name="T1.0085"></a> naṃ dadanti saddhāya, vippasannena cetasā;</p>



<p class="gathalast">Tameva annaṃ bhajati, asmiṃ loke paramhi ca.</p>



<p class="gatha1">‘‘Tasmā vineyya maccheraṃ, dajjā dānaṃ malābhibhū;</p>



<p class="gathalast">Puññāni paralokasmiṃ, patiṭṭhā honti pāṇina’’nti.</p>



<p class="subhead">4. Ghaṭīkārasuttaṃ</p>



<p class="bodytext"><span class="newparamark" id="a1_para105"></span><a name="para105"></a><a name="para105_sn1"></a><span class="paranum">105</span>. Ekamantaṃ <a name="M1.0059"></a><a name="P1.0060"></a> ṭhito kho ghaṭīkāro devaputto bhagavato santike imaṃ gāthaṃ abhāsi –</p>



<p class="gatha1">‘‘Avihaṃ upapannāse, vimuttā satta bhikkhavo;</p>



<p class="gathalast">Rāgadosaparikkhīṇā, tiṇṇā loke visattika’’nti.</p>



<p class="gatha1">‘‘Ke ca te ataruṃ paṅkaṃ, maccudheyyaṃ suduttaraṃ;</p>



<p class="gathalast">Ke hitvā mānusaṃ dehaṃ, dibbayogaṃ upaccagu’’nti.</p>



<p class="gatha1">‘‘Upako palagaṇḍo <span class="note">[phalagaṇḍo (ka.)]</span> ca, pukkusāti ca te tayo;</p>



<p class="gatha2">Bhaddiyo khaṇḍadevo ca, bāhuraggi ca saṅgiyo <span class="note">[bāhudantī ca piṅgiyo (sī. syā.)]</span>;</p>



<p class="gathalast">Te hitvā mānusaṃ dehaṃ, dibbayogaṃ upaccagu’’nti.</p>



<p class="gatha1">‘‘Kusalī bhāsasī tesaṃ, mārapāsappahāyinaṃ;</p>



<p class="gathalast">Kassa te dhammamaññāya, acchiduṃ bhavabandhana’’nti.</p>



<p class="gatha1">‘‘Na <a name="V1.0074"></a> aññatra bhagavatā, nāññatra tava sāsanā;</p>



<p class="gathalast">Yassa te dhammamaññāya, acchiduṃ bhavabandhanaṃ.</p>



<p class="gatha1">‘‘Yattha nāmañca rūpañca, asesaṃ uparujjhati;</p>



<p class="gathalast">Taṃ te dhammaṃ idhaññāya, acchiduṃ bhavabandhana’’nti.</p>



<p class="gatha1">‘‘Gambhīraṃ <a name="T1.0086"></a> bhāsasī vācaṃ, dubbijānaṃ sudubbudhaṃ;</p>



<p class="gathalast">Kassa tvaṃ dhammamaññāya, vācaṃ bhāsasi īdisa’’nti.</p>



<p class="gatha1">‘‘Kumbhakāro pure āsiṃ, vekaḷiṅge ghaṭīkaro;</p>



<p class="gathalast">Mātāpettibharo āsiṃ, kassapassa upāsako.</p>



<p class="gatha1">‘‘Virato methunā dhammā, brahmacārī nirāmiso;</p>



<p class="gathalast">Ahuvā te sagāmeyyo, ahuvā te pure sakhā.</p>



<p class="gatha1">‘‘Sohamete pajānāmi, vimutte satta bhikkhavo;</p>



<p class="gathalast">Rāgadosaparikkhīṇe, tiṇṇe loke visattika’’nti.</p>



<p class="gatha1">‘‘Evametaṃ tadā āsi, yathā bhāsasi bhaggava;</p>



<p class="gathalast">Kumbhakāro pure āsi, vekaḷiṅge ghaṭīkaro.</p>



<p class="gatha1">‘‘Mātāpettibharo <a name="M1.0060"></a> āsi, kassapassa upāsako;</p>



<p class="gatha2">Virato methunā dhammā, brahmacārī nirāmiso;</p>



<p class="gathalast">Ahuvā me sagāmeyyo, ahuvā me pure sakhā’’ti.</p>



<p class="gatha1">‘‘Evametaṃ purāṇānaṃ, sahāyānaṃ ahu saṅgamo;</p>



<p class="gathalast">Ubhinnaṃ bhāvitattānaṃ, sarīrantimadhārina’’nti.</p>



<p class="subhead">5. Jantusuttaṃ</p>



<p class="bodytext"><span class="newparamark" id="a1_para106"></span><a name="para106"></a><a name="para106_sn1"></a><span class="paranum">106</span>. Evaṃ <a name="V1.0075"></a><a name="P1.0061"></a> me sutaṃ – ekaṃ samayaṃ sambahulā bhikkhū, kosalesu viharanti himavantapasse araññakuṭikāya uddhatā unnaḷā capalā mukharā vikiṇṇavācā muṭṭhassatino asampajānā asamāhitā vibbhantacittā pākatindriyā.</p>



<p class="bodytext">Atha kho <a name="T1.0087"></a> jantu devaputto tadahuposathe pannarase yena te bhikkhū tenupasaṅkami; upasaṅkamitvā te bhikkhū gāthāhi ajjhabhāsi –</p>



<p class="gatha1">‘‘Sukhajīvino pure āsuṃ, bhikkhū gotamasāvakā;</p>



<p class="gatha2">Anicchā piṇḍamesanā <span class="note">[piṇḍamesānā (?)]</span>, anicchā sayanāsanaṃ;</p>



<p class="gathalast">Loke aniccataṃ ñatvā, dukkhassantaṃ akaṃsu te.</p>



<p class="gatha1">‘‘Dupposaṃ katvā attānaṃ, gāme gāmaṇikā viya;</p>



<p class="gathalast">Bhutvā bhutvā nipajjanti, parāgāresu mucchitā.</p>



<p class="gatha1">‘‘Saṅghassa añjaliṃ katvā, idhekacce vadāmahaṃ <span class="note">[vandāmahaṃ (ka.)]</span>;</p>



<p class="gathalast">Apaviddhā anāthā te, yathā petā tatheva te <span class="note">[tatheva ca (sī.)]</span>.</p>



<p class="gatha1">‘‘Ye kho pamattā viharanti, te me sandhāya bhāsitaṃ;</p>



<p class="gathalast">Ye appamattā viharanti, namo tesaṃ karomaha’’nti.</p>



<p class="subhead">6. Rohitassasuttaṃ</p>



<p class="bodytext"><span class="newparamark" id="a1_para107"></span><a name="para107"></a><a name="para107_sn1"></a><span class="paranum">107</span>. Sāvatthinidānaṃ. Ekamantaṃ ṭhito kho rohitasso devaputto bhagavantaṃ etadavoca – ‘‘yattha nu kho, bhante, na jāyati na jīyati na mīyati <span class="note">[na jiyyati na miyyati (syā. kaṃ. ka.)]</span> na cavati na upapajjati, sakkā nu kho so, bhante, gamanena lokassa <a name="M1.0061"></a> anto ñātuṃ vā daṭṭhuṃ vā pāpuṇituṃ <a name="V1.0076"></a> vā’’ti? ‘‘Yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ <a name="T1.0088"></a> patteyyanti vadāmī’’ti.</p>



<p class="bodytext">‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – ‘yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmī’ti.</p>



<p class="bodytext">‘‘Bhūtapubbāhaṃ, bhante, rohitasso nāma isi ahosiṃ bhojaputto iddhimā vehāsaṅgamo. Tassa mayhaṃ, bhante, evarūpo <a name="P1.0062"></a> javo ahosi; seyyathāpi nāma daḷhadhammā <span class="note">[daḷhadhammo (sabbattha) ṭīkā ca moggallānabyākaraṇaṃ ca oloketabbaṃ]</span> dhanuggaho susikkhito katahattho katayoggo katūpāsano lahukena asanena appakasireneva tiriyaṃ tālacchāyaṃ atipāteyya. Tassa mayhaṃ, bhante, evarūpo padavītihāro ahosi; seyyathāpi nāma puratthimā samuddā pacchimo samuddo. Tassa mayhaṃ, bhante, evarūpaṃ icchāgataṃ uppajji – ‘ahaṃ gamanena lokassa antaṃ pāpuṇissāmī’ti. So khvāhaṃ, bhante, evarūpena javena samannāgato evarūpena ca padavītihārena aññatreva asita-pīta-khāyita-sāyitā aññatra uccāra-passāvakammā aññatra niddākilamathapaṭivinodanā vassasatāyuko vassasatajīvī vassasataṃ gantvā appatvāva lokassa antaṃ antarāva kālaṅkato.</p>



<p class="bodytext">‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – ‘yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmī’’’ti.</p>



<p class="bodytext">‘‘Na kho <a name="T1.0089"></a> panāhaṃ, āvuso, appatvā lokassa antaṃ dukkhassa antakiriyaṃ vadāmi. Api ca khvāhaṃ, āvuso, imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadanti.</p>



<p class="gatha1">‘‘Gamanena na pattabbo, lokassanto kudācanaṃ;</p>



<p class="gathalast">Na ca appatvā lokantaṃ, dukkhā atthi pamocanaṃ.</p>



<p class="gatha1">‘‘Tasmā <a name="V1.0077"></a><a name="M1.0062"></a> have lokavidū sumedho,</p>



<p class="gatha2">Lokantagū vusitabrahmacariyo;</p>



<p class="gatha3">Lokassa antaṃ samitāvi ñatvā,</p>



<p class="gathalast">Nāsīsati lokamimaṃ parañcā’’ti.</p>



<p class="subhead">7. Nandasuttaṃ</p>



<p class="bodytext"><span class="newparamark" id="a1_para108"></span><a name="para108"></a><a name="para108_sn1"></a><span class="paranum">108</span>. Ekamantaṃ ṭhito kho nando devaputto bhagavato santike imaṃ gāthaṃ abhāsi –</p>



<p class="gatha1">‘‘Accenti kālā tarayanti rattiyo,</p>



<p class="gatha2">Vayoguṇā anupubbaṃ jahanti;</p>



<p class="gatha3">Etaṃ <a name="T1.0090"></a><a name="P1.0063"></a> bhayaṃ maraṇe pekkhamāno,</p>



<p class="gathalast">Puññāni kayirātha sukhāvahānī’’ti.</p>



<p class="gatha1">‘‘Accenti kālā tarayanti rattiyo,</p>



<p class="gatha2">Vayoguṇā anupubbaṃ jahanti;</p>



<p class="gatha3">Etaṃ bhayaṃ maraṇe pekkhamāno,</p>



<p class="gathalast">Lokāmisaṃ pajahe santipekkho’’ti.</p>



<p class="subhead">8. Nandivisālasuttaṃ</p>



<p class="bodytext"><span class="newparamark" id="a1_para109"></span><a name="para109"></a><a name="para109_sn1"></a><span class="paranum">109</span>. Ekamantaṃ ṭhito kho nandivisālo devaputto bhagavantaṃ gāthāya ajjhabhāsi –</p>



<p class="gatha1">‘‘Catucakkaṃ navadvāraṃ, puṇṇaṃ lobhena saṃyutaṃ;</p>



<p class="gathalast">Paṅkajātaṃ mahāvīra, kathaṃ yātrā bhavissatī’’ti.</p>



<p class="gatha1">‘‘Chetvā naddhiṃ varattañca, icchālobhañca pāpakaṃ;</p>



<p class="gathalast">Samūlaṃ taṇhamabbuyha, evaṃ yātrā bhavissatī’’ti.</p>



<p class="subhead">9. Susimasuttaṃ</p>



<p class="bodytext"><span class="newparamark" id="a1_para110"></span><a name="para110"></a><a name="para110_sn1"></a><span class="paranum">110</span>. Sāvatthinidānaṃ<a name="V1.0078"></a>. Atha kho āyasmā ānando yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho āyasmantaṃ ānandaṃ bhagavā etadavoca – ‘‘tuyhampi no, ānanda, sāriputto ruccatī’’ti?</p>



<p class="bodytext">‘‘Kassa <a name="M1.0063"></a> hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya? Paṇḍito, bhante, āyasmā sāriputto<a name="T1.0091"></a>. Mahāpañño, bhante, āyasmā sāriputto. Puthupañño, bhante, āyasmā sāriputto. Hāsapañño <span class="note">[hāsupañño (sī.)]</span>, bhante, āyasmā sāriputto. Javanapañño, bhante, āyasmā sāriputto. Tikkhapañño, bhante, āyasmā sāriputto. Nibbedhikapañño, bhante, āyasmā sāriputto. Appiccho, bhante, āyasmā sāriputto. Santuṭṭho, bhante, āyasmā sāriputto. Pavivitto, bhante, āyasmā sāriputto. Asaṃsaṭṭho, bhante, āyasmā sāriputto. Āraddhavīriyo, bhante, āyasmā sāriputto. Vattā, bhante, āyasmā sāriputto. Vacanakkhamo, bhante, āyasmā sāriputto. Codako, bhante, āyasmā sāriputto. Pāpagarahī, bhante, āyasmā sāriputto. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyyā’’ti?</p>



<p class="bodytext">‘‘Evametaṃ<a name="P1.0064"></a>, ānanda, evametaṃ, ānanda! Kassa hi nāma, ānanda, abālassa aduṭṭhassa amūḷhassa avipallatthacittassa sāriputto na rucceyya? Paṇḍito, ānanda, sāriputto. Mahāpañño, ānanda, sāriputto. Puthupañño, ānanda, sāriputto. Hāsapañño, ānanda, sāriputto. Javanapañño, ānanda, sāriputto. Tikkhapañño, ānanda, sāriputto. Nibbedhikapañño, ānanda, sāriputto. Appiccho, ānanda, sāriputto. Santuṭṭho, ānanda, sāriputto. Pavivitto, ānanda, sāriputto. Asaṃsaṭṭho, ānanda, sāriputto. Āraddhavīriyo, ānanda, sāriputto. Vattā, ānanda, sāriputto. Vacanakkhamo, ānanda, sāriputto<a name="T1.0092"></a>. Codako, ānanda, sāriputto. Pāpagarahī, ānanda, sāriputto. Kassa hi nāma, ānanda, abālassa aduṭṭhassa amūḷhassa avipallatthacittassa sāriputto na rucceyyā’’ti?</p>



<p class="bodytext">Atha kho susimo <span class="note">[susīmo (sī.)]</span> devaputto āyasmato sāriputtassa vaṇṇe bhaññamāne mahatiyā devaputtaparisāya <a name="V1.0079"></a> parivuto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho susimo devaputto bhagavantaṃ etadavoca –</p>



<p class="bodytext">‘‘Evametaṃ<a name="M1.0064"></a>, bhagavā, evametaṃ, sugata. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya? Paṇḍito, bhante, āyasmā sāriputto. Mahāpañño, bhante, puthupañño, bhante, hāsapañño, bhante, javanapañño, bhante, tikkhapañño, bhante, nibbedhikapañño, bhante, appiccho, bhante, santuṭṭho, bhante, pavivitto, bhante, asaṃsaṭṭho, bhante, āraddhavīriyo, bhante, vattā, bhante, vacanakkhamo, bhante, codako, bhante, pāpagarahī, bhante, āyasmā sāriputto. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya?</p>



<p class="bodytext">‘‘Ahampi hi, bhante, yaññadeva devaputtaparisaṃ upasaṅkamiṃ, etadeva bahulaṃ saddaṃ suṇāmi – ‘paṇḍito āyasmā sāriputto; mahāpañño āyasmā, puthupañño āyasmā, hāsapañño āyasmā, javanapañño āyasmā, tikkhapañño āyasmā, nibbedhikapañño āyasmā, appiccho āyasmā, santuṭṭho āyasmā, pavivitto āyasmā, asaṃsaṭṭho āyasmā, āraddhavīriyo āyasmā, vattā āyasmā, vacanakkhamo āyasmā, codako āyasmā, pāpagarahī āyasmā sāriputto’ti<a name="T1.0093"></a>. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyyā’’ti?</p>



<p class="bodytext">Atha kho susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.</p>



<p class="bodytext">‘‘Seyyathāpi nāma maṇi veḷuriyo subho jātimā aṭṭhaṃso suparikammakato paṇḍukambale nikkhitto bhāsate ca tapate ca virocati ca; evamevaṃ susimassa devaputtassa devaputtaparisā <a name="P1.0065"></a> āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.</p>



<p class="bodytext">‘‘Seyyathāpi nāma nikkhaṃ jambonadaṃ dakkhakammāraputtaukkāmukhasukusalasampahaṭṭhaṃ paṇḍukambale <a name="V1.0080"></a> nikkhittaṃ bhāsate ca tapate ca virocati ca; evamevaṃ susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.</p>



<p class="bodytext">‘‘Seyyathāpi <a name="M1.0065"></a> nāma saradasamaye viddhe vigatavalāhake deve rattiyā paccūsasamayaṃ osadhitārakā bhāsate ca tapate ca virocati ca; evamevaṃ susimassa devaputtassa <a name="T1.0094"></a> devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.</p>



<p class="bodytext">‘‘Seyyathāpi nāma saradasamaye viddhe vigatavalāhake deve ādicco nabhaṃ abbhussakkamāno <span class="note">[abbhussukkamāno (sī. syā. kaṃ. pī.), abbhuggamamāno (dī. ni. 2.258)]</span> sabbaṃ ākāsagataṃ tamagataṃ abhivihacca bhāsate ca tapate ca virocati ca; evamevaṃ susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.</p>



<p class="bodytext">Atha kho susimo devaputto āyasmantaṃ sāriputtaṃ ārabbha bhagavato santike imaṃ gāthaṃ abhāsi –</p>



<p class="gatha1">‘‘Paṇḍitoti samaññāto, sāriputto akodhano;</p>



<p class="gathalast">Appiccho sorato danto, satthuvaṇṇābhato isī’’ti.</p>



<p class="bodytext">Atha kho bhagavā āyasmantaṃ sāriputtaṃ ārabbha susimaṃ devaputtaṃ gāthāya paccabhāsi –</p>



<p class="gatha1">‘‘Paṇḍitoti samaññāto, sāriputto akodhano;</p>



<p class="gathalast">Appiccho sorato danto, kālaṃ kaṅkhati sudanto’’ <span class="note">[kālaṃ kaṅkhati bhatako sudanto (sī.), kālaṃ kaṅkhati bhāvito sudanto (syā. kaṃ.), kālaṃ kaṅkhati bhatiko sudanto (pī.)]</span> ti.</p>



<p class="subhead">10. Nānātitthiyasāvakasuttaṃ</p>



<p class="bodytext"><span class="newparamark" id="a1_para111"></span><a name="para111"></a><a name="para111_sn1"></a><span class="paranum">111</span>. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Atha kho sambahulā nānātitthiyasāvakā devaputtā <a name="T1.0095"></a> asamo ca sahali <span class="note">[sahalī (sī. syā. kaṃ. pī.)]</span> ca nīko <span class="note">[niṅko (sī. pī.), niko (syā. kaṃ.)]</span> ca ākoṭako ca vegabbhari ca <span class="note">[veṭambarī ca (sī. syā. kaṃ. pī.)]</span> māṇavagāmiyo ca abhikkantāya rattiyā abhikkantavaṇṇā <a name="V1.0081"></a> kevalakappaṃ <a name="P1.0066"></a> veḷuvanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā <a name="M1.0066"></a> ekamantaṃ aṭṭhaṃsu. Ekamantaṃ ṭhito kho asamo devaputto pūraṇaṃ kassapaṃ ārabbha bhagavato santike imaṃ gāthaṃ abhāsi –</p>



<p class="gatha1">‘‘Idha chinditamārite, hatajānīsu kassapo;</p>



<p class="gatha2">Na pāpaṃ samanupassati, puññaṃ vā pana attano;</p>



<p class="gathalast">Sa ve vissāsamācikkhi, satthā arahati mānana’’nti.</p>



<p class="bodytext">Atha kho sahali devaputto makkhaliṃ gosālaṃ ārabbha bhagavato santike imaṃ gāthaṃ abhāsi –</p>



<p class="gatha1">‘‘Tapojigucchāya susaṃvutatto,</p>



<p class="gatha2">Vācaṃ pahāya kalahaṃ janena;</p>



<p class="gatha3">Samosavajjā virato saccavādī,</p>



<p class="gathalast">Na hi nūna tādisaṃ karoti <span class="note">[na ha nuna tādī pakaroti (sī. syā. kaṃ.)]</span> pāpa’’nti.</p>



<p class="bodytext">Atha kho nīko devaputto nigaṇṭhaṃ nāṭaputtaṃ <span class="note">[nāthaputtaṃ (sī.)]</span> ārabbha bhagavato santike imaṃ gāthaṃ abhāsi –</p>



<p class="gatha1">‘‘Jegucchī <a name="T1.0096"></a> nipako bhikkhu, cātuyāmasusaṃvuto;</p>



<p class="gathalast">Diṭṭhaṃ sutañca ācikkhaṃ, na hi nūna kibbisī siyā’’ti.</p>



<p class="bodytext">Atha kho ākoṭako devaputto nānātitthiye ārabbha bhagavato santike imaṃ gāthaṃ abhāsi –</p>



<p class="gatha1">‘‘Pakudhako kātiyāno nigaṇṭho,</p>



<p class="gatha2">Ye cāpime makkhalipūraṇāse;</p>



<p class="gatha3">Gaṇassa <a name="V1.0082"></a> satthāro sāmaññappattā,</p>



<p class="gathalast">Na hi nūna te sappurisehi dūre’’ti.</p>



<p class="bodytext">Atha kho vegabbhari devaputto ākoṭakaṃ devaputtaṃ gāthāya paccabhāsi –</p>



<p class="gatha1">‘‘Sahācaritena <span class="note">[sahāravenāpi (ka. sī.), sagāravenāpi (pī.)]</span> chavo sigālo <span class="note">[siṅgālo (ka.)]</span>,</p>



<p class="gatha2">Na kotthuko sīhasamo kadāci;</p>



<p class="gatha3">Naggo musāvādī gaṇassa satthā,</p>



<p class="gathalast">Saṅkassarācāro na sataṃ sarikkho’’ti.</p>



<p class="bodytext">Atha <a name="M1.0067"></a><a name="P1.0067"></a> kho māro pāpimā begabbhariṃ devaputtaṃ anvāvisitvā bhagavato santike imaṃ gāthaṃ abhāsi –</p>



<p class="gatha1">‘‘Tapojigucchāya āyuttā, pālayaṃ pavivekiyaṃ;</p>



<p class="gatha2">Rūpe ca ye niviṭṭhāse, devalokābhinandino;</p>



<p class="gathalast">Te ve sammānusāsanti, paralokāya mātiyā’’ti.</p>



<p class="bodytext">Atha <a name="T1.0097"></a> kho bhagavā, ‘māro ayaṃ pāpimā’ iti viditvā, māraṃ pāpimantaṃ gāthāya paccabhāsi –</p>



<p class="gatha1">‘‘Ye keci rūpā idha vā huraṃ vā,</p>



<p class="gatha2">Ye cantalikkhasmiṃ pabhāsavaṇṇā;</p>



<p class="gatha3">Sabbeva te te namucippasatthā,</p>



<p class="gathalast">Āmisaṃva macchānaṃ vadhāya khittā’’ti.</p>



<p class="bodytext">Atha kho māṇavagāmiyo devaputto bhagavantaṃ ārabbha bhagavato santike imā gāthāyo abhāsi –</p>



<p class="gatha1">‘‘Vipulo <a name="V1.0083"></a> rājagahīyānaṃ, giriseṭṭho pavuccati;</p>



<p class="gathalast">Seto himavataṃ seṭṭho, ādicco aghagāminaṃ.</p>



<p class="gatha1">‘‘Samuddo udadhinaṃ seṭṭho, nakkhattānañca candimā <span class="note">[nakkhattānaṃva candimā (ka.)]</span>;</p>



<p class="gathalast">Sadevakassa lokassa, buddho aggo pavuccatī’’ti.</p>



<p class="centered">Nānātitthiyavaggo tatiyo.</p>



<p class="bodytext">Tassuddānaṃ –</p>



<p class="gatha1">Sivo khemo ca serī ca, ghaṭī jantu ca rohito;</p>



<p class="gathalast">Nando nandivisālo ca, susimo nānātitthiyena te dasāti.</p>



<p class="centered">Devaputtasaṃyuttaṃ samattaṃ.</p>


<a name="sn1_3"></a>


<p class="chapter">3. Kosalasaṃyuttaṃ</p>



<p class="title">1. Paṭhamavaggo</p>



<p class="subhead">1. Daharasuttaṃ</p>



<p class="bodytext"><span class="newparamark" id="a1_para112"></span><a name="para112"></a><a name="para112_sn1"></a><span class="paranum">112</span>. Evaṃ <a name="T1.0098"></a><a name="V1.0084"></a><a name="M1.0068"></a><a name="P1.0068"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho rājā pasenadi kosalo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘bhavampi no gotamo anuttaraṃ sammāsambodhiṃ abhisambuddhoti paṭijānātī’’ti? ‘‘Yañhi taṃ, mahārāja, sammā vadamāno vadeyya ‘anuttaraṃ sammāsambodhiṃ abhisambuddho’ti, mameva <span class="note">[mamaṃ (sabbattha)]</span> taṃ sammā vadamāno vadeyya. Ahañhi, mahārāja, anuttaraṃ sammāsambodhiṃ abhisambuddho’’ti.</p>



<p class="bodytext">‘‘Yepi te, bho gotama, samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṃ – pūraṇo kassapo, makkhali gosālo, nigaṇṭho nāṭaputto, sañcayo belaṭṭhaputto, pakudho kaccāyano, ajito kesakambalo; tepi mayā <a name="T1.0099"></a> ‘anuttaraṃ sammāsambodhiṃ abhisambuddhoti paṭijānāthā’ti puṭṭhā samānā anuttaraṃ sammāsambodhiṃ abhisambuddhoti na paṭijānanti. Kiṃ pana bhavaṃ gotamo daharo ceva jātiyā navo ca pabbajjāyā’’ti?</p>



<p class="bodytext">‘‘Cattāro <a name="P1.0069"></a> kho me, mahārāja, daharāti na uññātabbā, daharāti na paribhotabbā. Katame cattāro? Khattiyo kho, mahārāja, daharoti na uññātabbo, daharoti na paribhotabbo. Urago kho, mahārāja, daharoti na uññātabbo, daharoti na paribhotabbo. Aggi <a name="V1.0085"></a> kho, mahārāja, daharoti na uññātabbo, daharoti na paribhotabbo. Bhikkhu, kho, mahārāja, daharoti na uññātabbo, daharoti na paribhotabbo. Ime kho, mahārāja, cattāro daharāti na uññātabbā, daharāti na paribhotabbā’’ti.</p>



<p class="bodytext">Idamavoca <a name="M1.0069"></a> bhagavā. Idaṃ vatvāna sugato athāparaṃ etadavoca satthā –</p>



<p class="gatha1">‘‘Khattiyaṃ jātisampannaṃ, abhijātaṃ yasassinaṃ;</p>



<p class="gathalast">Daharoti nāvajāneyya, na naṃ paribhave naro.</p>



<p class="gatha1">‘‘Ṭhānañhi so manujindo, rajjaṃ laddhāna khattiyo;</p>



<p class="gatha2">So kuddho rājadaṇḍena, tasmiṃ pakkamate bhusaṃ;</p>



<p class="gathalast">Tasmā taṃ parivajjeyya, rakkhaṃ jīvitamattano.</p>



<p class="gatha1">‘‘Gāme vā yadi vā raññe, yattha passe bhujaṅgamaṃ;</p>



<p class="gathalast">Daharoti nāvajāneyya, na naṃ paribhave naro.</p>



<p class="gatha1">‘‘Uccāvacehi <a name="T1.0100"></a> vaṇṇehi, urago carati tejasī <span class="note">[tejasā (sī. ka.), tejasi (pī. ka.)]</span>;</p>



<p class="gatha2">So āsajja ḍaṃse bālaṃ, naraṃ nāriñca ekadā;</p>



<p class="gathalast">Tasmā taṃ parivajjeyya, rakkhaṃ jīvitamattano.</p>



<p class="gatha1">‘‘Pahūtabhakkhaṃ jālinaṃ, pāvakaṃ kaṇhavattaniṃ;</p>



<p class="gathalast">Daharoti nāvajāneyya, na naṃ paribhave naro.</p>



<p class="gatha1">‘‘Laddhā hi so upādānaṃ, mahā hutvāna pāvako;</p>



<p class="gatha2">So āsajja ḍahe <span class="note">[dahe]</span> bālaṃ, naraṃ nāriñca ekadā;</p>



<p class="gathalast">Tasmā taṃ parivajjeyya, rakkhaṃ jīvitamattano.</p>



<p class="gatha1">‘‘Vanaṃ yadaggi ḍahati <span class="note">[dahati (ka.)]</span>, pāvako kaṇhavattanī;</p>



<p class="gathalast">Jāyanti tattha pārohā, ahorattānamaccaye.</p>



<p class="gatha1">‘‘Yañca <a name="V1.0086"></a> kho sīlasampanno, bhikkhu ḍahati tejasā;</p>



<p class="gatha2">Na tassa puttā pasavo, dāyādā vindare dhanaṃ;</p>



<p class="gathalast">Anapaccā adāyādā, tālāvatthū bhavanti te.</p>



<p class="gatha1">‘‘Tasmā <a name="P1.0070"></a> hi paṇḍito poso, sampassaṃ atthamattano;</p>



<p class="gatha2">Bhujaṅgamaṃ pāvakañca, khattiyañca yasassinaṃ;</p>



<p class="gathalast">Bhikkhuñca sīlasampannaṃ, sammadeva samācare’’ti.</p>



<p class="bodytext">Evaṃ vutte, rājā pasenadi kosalo bhagavantaṃ etadavoca – ‘‘abhikkantaṃ, bhante, abhikkantaṃ, bhante! Seyyathāpi bhante, nikkujjitaṃ <span class="note">[nikujjitaṃ (?)]</span> vā ukkujjeyya<a name="M1.0070"></a>, paṭicchannaṃ vā vivareyya, mūḷhassa vā maggaṃ ācikkheyya<a name="T1.0101"></a>, andhakāre vā telapajjotaṃ dhāreyya – ‘cakkhumanto rūpāni dakkhantī’ti; evamevaṃ bhagavatā anekapariyāyena dhammo pakāsito. Esāhaṃ, bhante, bhagavantaṃ saraṇaṃ gacchāmi dhammañca bhikkhusaṅghañca. Upāsakaṃ maṃ, bhante, bhagavā dhāretu ajjatagge pāṇupetaṃ saraṇaṃ gata’’nti.</p>



<p class="subhead">2. Purisasuttaṃ</p>



<p class="bodytext"><span class="newparamark" id="a1_para113"></span><a name="para113"></a><a name="para113_sn1"></a><span class="paranum">113</span>. Sāvatthinidānaṃ. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘kati nu kho, bhante, purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāyā’’ti?</p>



<p class="bodytext">‘‘Tayo kho, mahārāja, purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāya. Katame tayo? Lobho kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Doso kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Moho kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya<a name="V1.0087"></a>. Ime kho, mahārāja, tayo purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāyā’’ti. Idamavoca…pe…</p>



<p class="gatha1">‘‘Lobho <a name="T1.0102"></a> doso ca moho ca, purisaṃ pāpacetasaṃ;</p>



<p class="gathalast">Hiṃsanti attasambhūtā, tacasāraṃva samphala’’nti <span class="note">[sapphalanti (syā. kaṃ.)]</span>.</p>



<p class="subhead">3. Jarāmaraṇasuttaṃ</p>



<p class="bodytext"><span class="newparamark" id="a1_para114"></span><a name="para114"></a><a name="para114_sn1"></a><span class="paranum">114</span>. Sāvatthinidānaṃ<a name="P1.0071"></a>. Ekamantaṃ nisinno kho rājā pasenadi kosalo bhagavantaṃ etadavoca – ‘‘atthi nu kho, bhante, jātassa aññatra jarāmaraṇā’’ti? ‘‘Natthi kho, mahārāja, jātassa aññatra jarāmaraṇā. Yepi te, mahārāja, khattiyamahāsālā aḍḍhā mahaddhanā mahābhogā pahūtajātarūparajatā <a name="M1.0071"></a> pahūtavittūpakaraṇā pahūtadhanadhaññā, tesampi jātānaṃ natthi aññatra jarāmaraṇā. Yepi te, mahārāja, brāhmaṇamahāsālā…pe… gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā pahūtadhanadhaññā, tesampi jātānaṃ natthi aññatra jarāmaraṇā. Yepi te, mahārāja, bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṃyojanā sammadaññāvimuttā, tesaṃ pāyaṃ kāyo bhedanadhammo nikkhepanadhammo’’ti. Idamavoca…pe…</p>



<p class="gatha1">‘‘Jīranti ve rājarathā sucittā,</p>



<p class="gatha2">Atho sarīrampi jaraṃ upeti;</p>



<p class="gatha3">Satañca dhammo na jaraṃ upeti,</p>



<p class="gathalast">Santo have sabbhi pavedayantī’’ti.</p>



<p class="subhead">4. Piyasuttaṃ</p>



<p class="bodytext"><span class="newparamark" id="a1_para115"></span><a name="para115"></a><a name="para115_sn1"></a><span class="paranum">115</span>. Sāvatthinidānaṃ<a name="T1.0103"></a>. Ekamantaṃ nisinno kho rājā pasenadi kosalo bhagavantaṃ etadavoca <a name="V1.0088"></a> – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘kesaṃ nu kho piyo attā, kesaṃ appiyo attā’ti? Tassa mayhaṃ, bhante, etadahosi – ‘ye ca kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ appiyo attā’. Kiñcāpi te evaṃ vadeyyuṃ – ‘piyo no attā’ti, atha kho tesaṃ appiyo attā. Taṃ kissa hetu? Yañhi appiyo appiyassa <a name="P1.0072"></a> kareyya, taṃ te attanāva attano karonti; tasmā tesaṃ appiyo attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ piyo attā. Kiñcāpi te evaṃ vadeyyuṃ – ‘appiyo no attā’ti; atha kho tesaṃ piyo attā. Taṃ kissa hetu? Yañhi piyo piyassa kareyya, taṃ te attanāva attano karonti; tasmā tesaṃ piyo attā’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Ye hi keci, mahārāja, kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ appiyo attā. Kiñcāpi te evaṃ vadeyyuṃ – ‘piyo no attā’ti, atha kho tesaṃ appiyo attā. Taṃ kissa hetu? Yañhi, mahārāja, appiyo appiyassa kareyya, taṃ te attanāva attano karonti; tasmā tesaṃ appiyo attā. Ye ca kho keci, mahārāja<a name="T1.0104"></a>, kāyena <a name="M1.0072"></a> sucaritaṃ caranti, vācāya sucaritaṃ caranti, manasā sucaritaṃ caranti; tesaṃ piyo attā. Kiñcāpi te evaṃ vadeyyuṃ – ‘appiyo no attā’ti; atha kho tesaṃ piyo attā. Taṃ kissa hetu? Yañhi mahārāja, piyo piyassa kareyya, taṃ te attanāva attano karonti; tasmā tesaṃ piyo attā’’ti. Idamavoca…pe…</p>



<p class="gatha1">‘‘Attānañce piyaṃ jaññā, na naṃ pāpena saṃyuje;</p>



<p class="gathalast">Na hi taṃ sulabhaṃ hoti, sukhaṃ dukkaṭakārinā.</p>



<p class="gatha1">‘‘Antakenādhipannassa, jahato mānusaṃ bhavaṃ;</p>



<p class="gatha2">Kiñhi tassa sakaṃ hoti, kiñca ādāya gacchati;</p>



<p class="gathalast">Kiñcassa anugaṃ hoti, chāyāva anapāyinī <span class="note">[anupāyinī (syā. kaṃ. ka.)]</span>.</p>



<p class="gatha1">‘‘Ubho <a name="V1.0089"></a> puññañca pāpañca, yaṃ macco kurute idha;</p>



<p class="gatha2">Tañhi tassa sakaṃ hoti, tañca <span class="note">[taṃva (?)]</span> ādāya gacchati;</p>



<p class="gathalast">Tañcassa <span class="note">[taṃvassa (?)]</span> anugaṃ hoti, chāyāva anapāyinī.</p>



<p class="gatha1">‘‘Tasmā kareyya kalyāṇaṃ, nicayaṃ samparāyikaṃ;</p>



<p class="gathalast">Puññāni paralokasmiṃ, patiṭṭhā honti pāṇina’’ntntti.</p>



<p class="subhead">5. Attarakkhitasuttaṃ</p>



<p class="bodytext"><span class="newparamark" id="a1_para116"></span><a name="para116"></a><a name="para116_sn1"></a><span class="paranum">116</span>. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko <a name="T1.0105"></a> udapādi – ‘kesaṃ nu kho rakkhito attā, kesaṃ arakkhito attā’ti? Tassa mayhaṃ, bhante, etadahosi – ‘ye kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ arakkhito attā. Kiñcāpi te hatthikāyo vā rakkheyya, assakāyo vā rakkheyya, rathakāyo vā rakkheyya, pattikāyo <a name="P1.0073"></a> vā rakkheyya; atha kho tesaṃ arakkhito attā. Taṃ kissa hetu? Bāhirā hesā rakkhā, nesā rakkhā ajjhattikā; tasmā tesaṃ arakkhito attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ rakkhito attā. Kiñcāpi te neva hatthikāyo rakkheyya, na assakāyo rakkheyya, na rathakāyo rakkheyya<a name="M1.0073"></a>, na pattikāyo rakkheyya; atha kho tesaṃ rakkhito attā. Taṃ kissa hetu? Ajjhattikā hesā rakkhā, nesā rakkhā bāhirā; tasmā tesaṃ rakkhito attā’’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Ye hi keci, mahārāja, kāyena duccaritaṃ caranti…pe… tesaṃ arakkhito attā. Taṃ kissa hetu? Bāhirā hesā, mahārāja, rakkhā, nesā rakkhā ajjhattikā; tasmā tesaṃ arakkhito attā. Ye ca kho keci, mahārāja, kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ rakkhito attā. Kiñcāpi te neva hatthikāyo rakkheyya, na assakāyo <a name="T1.0106"></a> rakkheyya, na rathakāyo rakkheyya, na pattikāyo rakkheyya; atha kho tesaṃ rakkhito attā. Taṃ kissa hetu? Ajjhattikā <a name="V1.0090"></a> hesā, mahārāja, rakkhā, nesā rakkhā bāhirā; tasmā tesaṃ rakkhito attā’’ti. Idamavoca…pe…</p>



<p class="gatha1">‘‘Kāyena saṃvaro sādhu, sādhu vācāya saṃvaro;</p>



<p class="gatha2">Manasā saṃvaro sādhu, sādhu sabbattha saṃvaro;</p>



<p class="gathalast">Sabbattha saṃvuto lajjī, rakkhitoti pavuccatī’’ti.</p>



<p class="subhead">6. Appakasuttaṃ</p>



<p class="bodytext"><span class="newparamark" id="a1_para117"></span><a name="para117"></a><a name="para117_sn1"></a><span class="paranum">117</span>. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘appakā te sattā lokasmiṃ ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṃ āpajjanti, na ca sattesu vippaṭipajjanti. Atha kho eteva bahutarā sattā lokasmiṃ ye uḷāre uḷāre bhoge labhitvā majjanti ceva pamajjanti<a name="P1.0074"></a>, ca kāmesu ca gedhaṃ āpajjanti, sattesu ca vippaṭipajjantī’’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Appakā te, mahārāja, sattā lokasmiṃ, ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṃ āpajjanti, na <a name="T1.0107"></a> ca sattesu vippaṭipajjanti. Atha kho eteva bahutarā sattā lokasmiṃ, ye uḷāre uḷāre bhoge labhitvā <a name="M1.0074"></a> majjanti ceva pamajjanti ca kāmesu ca gedhaṃ āpajjanti, sattesu ca vippaṭipajjantī’’ti. Idamavoca…pe…</p>



<p class="gatha1">‘‘Sārattā kāmabhogesu, giddhā kāmesu mucchitā;</p>



<p class="gatha2">Atisāraṃ na bujjhanti, migā kūṭaṃva oḍḍitaṃ;</p>



<p class="gathalast">Pacchāsaṃ kaṭukaṃ hoti, vipāko hissa pāpako’’ti.</p>



<p class="subhead">7. Aḍḍakaraṇasuttaṃ</p>



<p class="bodytext"><span class="newparamark" id="a1_para118"></span><a name="para118"></a><a name="para118_sn1"></a><span class="paranum">118</span>. Sāvatthinidānaṃ<a name="V1.0091"></a>. Ekamantaṃ nisinno kho rājā pasenadi kosalo bhagavantaṃ etadavoca – ‘‘idhāhaṃ, bhante, aḍḍakaraṇe <span class="note">[atthakaraṇe (sī. syā. kaṃ. pī.)]</span> nisinno passāmi khattiyamahāsālepi brāhmaṇamahāsālepi gahapatimahāsālepi aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe kāmahetu kāmanidānaṃ kāmādhikaraṇaṃ sampajānamusā bhāsante. Tassa mayhaṃ, bhante, etadahosi – ‘alaṃ dāni me aḍḍakaraṇena, bhadramukho dāni aḍḍakaraṇena paññāyissatī’’’ti.</p>



<p class="bodytext">‘‘(Evametaṃ, mahārāja, evametaṃ mahārāja!) <span class="note">[( ) sī. pī. potthakesu natthi]</span> Yepi te, mahārāja, khattiyamahāsālā brāhmaṇamahāsālā gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā <a name="T1.0108"></a> pahūtadhanadhaññā kāmahetu kāmanidānaṃ kāmādhikaraṇaṃ sampajānamusā bhāsanti; tesaṃ taṃ bhavissati dīgharattaṃ ahitāya dukkhāyā’’ti. Idamavoca…pe…</p>



<p class="gatha1">‘‘Sārattā kāmabhogesu, giddhā kāmesu mucchitā;</p>



<p class="gatha2">Atisāraṃ na bujjhanti, macchā khippaṃva oḍḍitaṃ;</p>



<p class="gathalast">Pacchāsaṃ kaṭukaṃ hoti, vipāko hissa pāpako’’ti.</p>



<p class="subhead">8. Mallikāsuttaṃ</p>



<p class="bodytext"><span class="newparamark" id="a1_para119"></span><a name="para119"></a><a name="para119_sn1"></a><span class="paranum">119</span>. Sāvatthinidānaṃ<a name="P1.0075"></a>. Tena kho pana samayena rājā pasenadi kosalo mallikāya deviyā saddhiṃ uparipāsādavaragato hoti. Atha kho rājā pasenadi kosalo mallikaṃ deviṃ etadavoca – ‘‘atthi nu kho te, mallike, kocañño attanā piyataro’’ti? ‘‘Natthi kho me, mahārāja, kocañño attanā piyataro. Tuyhaṃ pana, mahārāja, atthañño <a name="M1.0075"></a> koci attanā piyataro’’ti? ‘‘Mayhampi kho, mallike, natthañño koci attanā piyataro’’ti.</p>



<p class="bodytext">Atha kho rājā pasenadi kosalo pāsādā orohitvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi <a name="V1.0092"></a> kosalo bhagavantaṃ etadavoca – ‘‘idhāhaṃ, bhante, mallikāya deviyā saddhiṃ uparipāsādavaragato mallikaṃ deviṃ etadavocaṃ – ‘atthi nu kho te, mallike, kocañño <a name="T1.0109"></a> attanā piyataro’ti? Evaṃ vutte, bhante, mallikā devī maṃ etadavoca – ‘natthi kho me, mahārāja, kocañño attanā piyataro. Tuyhaṃ pana, mahārāja, atthañño koci attanā piyataro’ti? Evaṃ vuttāhaṃ, bhante, mallikaṃ deviṃ etadavocaṃ – ‘mayhampi kho, mallike, natthañño koci attanā piyataro’’ti.</p>



<p class="bodytext">Atha kho bhagavā etamatthaṃ viditvā tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Sabbā disā anuparigamma cetasā,</p>



<p class="gatha2">Nevajjhagā piyataramattanā kvaci;</p>



<p class="gatha3">Evaṃ piyo puthu attā paresaṃ,</p>



<p class="gathalast">Tasmā na hiṃse paramattakāmo’’ti.</p>



<p class="subhead">9. Yaññasuttaṃ</p>



<p class="bodytext"><span class="newparamark" id="a1_para120"></span><a name="para120"></a><a name="para120_sn1"></a><span class="paranum">120</span>. Sāvatthinidānaṃ. Tena kho pana samayena rañño pasenadissa kosalassa mahāyañño paccupaṭṭhito hoti, pañca ca usabhasatāni pañca ca vacchatarasatāni pañca ca vacchatarisatāni pañca ca <a name="P1.0076"></a> ajasatāni pañca ca urabbhasatāni thūṇūpanītāni honti yaññatthāya. Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karonti.</p>



<p class="bodytext">Atha kho sambahulā bhikkhū pubbaṇhasamayaṃ nivāsetvā pattacīvaramādāya <a name="T1.0110"></a> sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho te bhikkhū bhagavantaṃ etadavocuṃ – ‘‘idha, bhante, rañño pasenadissa kosalassa mahāyañño paccupaṭṭhito <a name="M1.0076"></a> hoti, pañca ca usabhasatāni pañca ca vacchatarasatāni pañca ca vacchatarisatāni pañca ca ajasatāni pañca ca urabbhasatāni thūṇūpanītāni honti yaññatthāya<a name="V1.0093"></a>. Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karontī’’ti.</p>



<p class="bodytext">Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –</p>



<p class="gatha1">‘‘Assamedhaṃ purisamedhaṃ, sammāpāsaṃ vājapeyyaṃ niraggaḷhaṃ;</p>



<p class="gathalast">Mahāyaññā mahārambhā <span class="note">[vājapeyyuṃ; niraggaḷaṃ mahārambhā (ka.)]</span>, na te honti mahapphalā.</p>



<p class="gatha1">‘‘Ajeḷakā ca gāvo ca, vividhā yattha haññare;</p>



<p class="gathalast">Na taṃ sammaggatā yaññaṃ, upayanti mahesino.</p>



<p class="gatha1">‘‘Ye ca yaññā nirārambhā, yajanti anukulaṃ sadā;</p>



<p class="gatha2">Ajeḷakā ca gāvo ca, vividhā nettha haññare;</p>



<p class="gathalast">Etaṃ <a name="T1.0111"></a> sammaggatā yaññaṃ, upayanti mahesino.</p>



<p class="gatha1">‘‘Etaṃ yajetha medhāvī, eso yañño mahapphalo;</p>



<p class="gatha2">Etañhi yajamānassa, seyyo hoti na pāpiyo;</p>



<p class="gathalast">Yañño ca vipulo hoti, pasīdanti ca devatā’’ti.</p>



<p class="subhead">10. Bandhanasuttaṃ</p>



<p class="bodytext"><span class="newparamark" id="a1_para121"></span><a name="para121"></a><a name="para121_sn1"></a><span class="paranum">121</span>. Tena kho pana samayena raññā pasenadinā kosalena mahājanakāyo bandhāpito hoti, appekacce rajjūhi appekacce andūhi appekacce saṅkhalikāhi.</p>



<p class="bodytext">Atha <a name="P1.0077"></a> kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha, bhante, raññā pasenadinā kosalena mahājanakāyo <a name="V1.0094"></a> bandhāpito, appekacce rajjūhi appekacce andūhi appekacce saṅkhalikāhī’’ti.</p>



<p class="bodytext">Atha <a name="M1.0077"></a> kho bhagavā etamatthaṃ viditvā tāyaṃ velāyaṃ imā gāthāyo abhāsi –</p>



<p class="gatha1">‘‘Na <a name="T1.0112"></a> taṃ daḷhaṃ bandhanamāhu dhīrā,</p>



<p class="gatha2">Yadāyasaṃ dārujaṃ pabbajañca;</p>



<p class="gatha1">Sārattarattā maṇikuṇḍalesu,</p>



<p class="gathalast">Puttesu dāresu ca yā apekkhā.</p>



<p class="gatha1">‘‘Etaṃ daḷhaṃ bandhanamāhu dhīrā,</p>



<p class="gatha2">Ohārinaṃ sithilaṃ duppamuñcaṃ;</p>



<p class="gatha1">Etampi chetvāna paribbajanti,</p>



<p class="gathalast">Anapekkhino kāmasukhaṃ pahāyā’’ti.</p>



<p class="centered">Paṭhamo vaggo.</p>



<p class="bodytext">Tassuddānaṃ –</p>



<p class="gatha1">Daharo puriso jarā, piyaṃ attānarakkhito;</p>



<p class="gatha2">Appakā aḍḍakaraṇaṃ, mallikā yaññabandhananti.</p>



<p class="title">2. Dutiyavaggo</p>



<p class="subhead">1. Sattajaṭilasuttaṃ</p>



<p class="bodytext"><span class="newparamark" id="a1_para122"></span><a name="para122"></a><a name="para122_sn1"></a><span class="paranum">122</span>. Ekaṃ <a name="T1.0113"></a> samayaṃ bhagavā sāvatthiyaṃ viharati pubbārāme migāramātupāsāde. Tena kho pana samayena bhagavā sāyanhasamayaṃ paṭisallānā vuṭṭhito bahidvārakoṭṭhake nisinno hoti. Atha <a name="V1.0095"></a> kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.</p>



<p class="bodytext">Tena <a name="P1.0078"></a> kho pana samayena satta ca jaṭilā satta ca nigaṇṭhā satta ca acelakā satta ca ekasāṭakā satta ca paribbājakā parūḷhakacchanakhalomā khārivividhamādāya <span class="note">[khārividhaṃ ādāya (pī.) dī. ni. 1.280 tadaṭṭhakathāpi oloketabbā]</span> bhagavato avidūre atikkamanti. Atha kho rājā pasenadi kosalo uṭṭhāyāsanā ekaṃsaṃ uttarāsaṅgaṃ karitvā dakkhiṇajāṇumaṇḍalaṃ <a name="M1.0078"></a> pathaviyaṃ nihantvā yena te satta ca jaṭilā satta ca nigaṇṭhā satta ca acelakā satta ca ekasāṭakā satta ca paribbājakā tenañjaliṃ paṇāmetvā tikkhattuṃ nāmaṃ sāvesi – ‘‘rājāhaṃ, bhante, pasenadi kosalo…pe… rājāhaṃ, bhante, pasenadi kosalo’’ti.</p>



<p class="bodytext">Atha kho rājā pasenadi kosalo acirapakkantesu tesu <a name="T1.0114"></a> sattasu ca jaṭilesu sattasu ca nigaṇṭhesu sattasu ca acelakesu sattasu ca ekasāṭakesu sattasu ca paribbājakesu yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘ye te, bhante, loke arahanto vā arahattamaggaṃ vā samāpannā ete tesaṃ aññatarā’’ti.</p>



<p class="bodytext">‘‘Dujjānaṃ kho etaṃ, mahārāja, tayā gihinā kāmabhoginā puttasambādhasayanaṃ ajjhāvasantena kāsikacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena – ‘ime vā arahanto, ime vā arahattamaggaṃ samāpannā’’’ti.</p>



<p class="bodytext">‘‘Saṃvāsena kho, mahārāja, sīlaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Saṃvohārena kho, mahārāja, soceyyaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Āpadāsu kho, mahārāja, thāmo veditabbo. So ca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Sākacchāya<a name="P1.0079"></a>, kho, mahārāja, paññā veditabbā. Sā ca kho dīghena addhunā, na ittaraṃ; manasikarotā, no <a name="T1.0115"></a> amanasikarotā; paññavatā, no duppaññenā’’ti.</p>



<p class="bodytext">‘‘Acchariyaṃ<a name="V1.0096"></a>, bhante, abbhutaṃ bhante! Yāva subhāsitamidaṃ, bhante, bhagavatā – ‘dujjānaṃ kho etaṃ, mahārāja, tayā gihinā kāmabhoginā puttasambādhasayanaṃ ajjhāvasantena kāsikacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena – ime vā arahanto, ime vā arahattamaggaṃ samāpannā’ti. Saṃvāsena kho, mahārāja, sīlaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Saṃvohārena kho mahārāja<a name="M1.0079"></a>, soceyyaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Āpadāsu kho, mahārāja, thāmo veditabbo. So ca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Sākacchāya kho, mahārāja, paññā veditabbā. Sā ca kho dīghena addhunā, na ittaraṃ; manasikarotā, no amanasikarotā; paññavatā, no duppaññenā’’ti.</p>



<p class="bodytext">‘‘Ete, bhante, mama purisā carā ocarakā janapadaṃ ocaritvā āgacchanti. Tehi paṭhamaṃ ociṇṇaṃ ahaṃ pacchā osāpayissāmi <span class="note">[oyāyissāmi (sī.), ohayissāmi (syā. kaṃ.)]</span>. Idāni te, bhante, taṃ rajojallaṃ pavāhetvā sunhātā suvilittā kappitakesamassū odātavatthā <span class="note">[odātavatthavasanā (sī.)]</span> pañcahi kāmaguṇehi samappitā samaṅgībhūtā paricāressantī’’ti.</p>



<p class="bodytext">Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –</p>



<p class="gatha1">‘‘Na vaṇṇarūpena naro sujāno,</p>



<p class="gatha2">Na vissase ittaradassanena;</p>



<p class="gatha2">Susaññatānañhi viyañjanena,</p>



<p class="gathalast">Asaññatā lokamimaṃ caranti.</p>



<p class="gatha1">‘‘Patirūpako mattikākuṇḍalova,</p>



<p class="gatha2">Lohaḍḍhamāsova suvaṇṇachanno;</p>



<p class="gatha2">Caranti <a name="T1.0116"></a> loke <span class="note">[eke (sī. pī.)]</span> parivārachannā,</p>



<p class="gathalast">Anto asuddhā bahi sobhamānā’’ti.</p>



<p class="subhead">2. Pañcarājasuttaṃ</p>



<p class="bodytext"><span class="newparamark" id="a1_para123"></span><a name="para123"></a><a name="para123_sn1"></a><span class="paranum">123</span>. Sāvatthinidānaṃ<a name="V1.0097"></a>. Tena kho pana samayena pañcannaṃ rājūnaṃ pasenadipamukhānaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādi – ‘‘kiṃ nu kho kāmānaṃ agga’’nti? Tatrekacce <span class="note">[tatreke (sī. pī.)]</span> evamāhaṃsu – ‘‘rūpā kāmānaṃ agga’’nti. Ekacce evamāhaṃsu <a name="M1.0080"></a> – ‘‘saddā kāmānaṃ agga’’nti. Ekacce evamāhaṃsu – ‘‘gandhā kāmānaṃ agga’’nti. Ekacce evamāhaṃsu – ‘‘rasā kāmānaṃ agga’’nti. Ekacce evamāhaṃsu <a name="P1.0080"></a> – ‘‘phoṭṭhabbā kāmānaṃ agga’’nti. Yato kho te rājāno nāsakkhiṃsu aññamaññaṃ saññāpetuṃ.</p>



<p class="bodytext">Atha kho rājā pasenadi kosalo te rājāno etadavoca – ‘‘āyāma, mārisā, yena bhagavā tenupasaṅkamissāma; upasaṅkamitvā bhagavantaṃ etamatthaṃ paṭipucchissāma. Yathā no bhagavā byākarissati tathā naṃ dhāressāmā’’ti <span class="note">[dhāreyyāmāti (sī. syā. kaṃ. pī.)]</span>. ‘‘Evaṃ, mārisā’’ti kho te rājāno rañño pasenadissa kosalassa paccassosuṃ.</p>



<p class="bodytext">Atha kho te pañca rājāno pasenadipamukhā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho rājā pasenadi kosalo bhagavantaṃ etadavoca <a name="T1.0117"></a> – ‘‘idha, bhante, amhākaṃ pañcannaṃ rājūnaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādi – ‘kiṃ nu kho kāmānaṃ agga’nti? Ekacce evamāhaṃsu – ‘rūpā kāmānaṃ agga’nti. Ekacce evamāhaṃsu – ‘saddā kāmānaṃ agga’nti. Ekacce evamāhaṃsu – ‘gandhā kāmānaṃ agga’nti. Ekacce evamāhaṃsu – ‘rasā kāmānaṃ agga’nti. Ekacce evamāhaṃsu – ‘phoṭṭhabbā kāmānaṃ agga’nti. Kiṃ nu kho, bhante, kāmānaṃ agga’’nti?</p>



<p class="bodytext">‘‘Manāpapariyantaṃ khvāhaṃ, mahārāja, pañcasu kāmaguṇesu agganti vadāmi. Teva <span class="note">[te ca (sī. pī. ka.), ye ca (syā. kaṃ.)]</span>, mahārāja, rūpā ekaccassa manāpā honti, teva <span class="note">[te ca (sī. pī. ka.)]</span> rūpā ekaccassa amanāpā honti. Yehi ca yo rūpehi attamano hoti paripuṇṇasaṅkappo, so tehi rūpehi aññaṃ rūpaṃ uttaritaraṃ vā paṇītataraṃ vā na pattheti. Te tassa rūpā paramā honti. Te tassa rūpā anuttarā honti.</p>



<p class="bodytext">‘‘Teva<a name="V1.0098"></a>, mahārāja, saddā ekaccassa manāpā honti, teva saddā ekaccassa amanāpā honti. Yehi ca yo saddehi attamano hoti paripuṇṇasaṅkappo, so tehi saddehi aññaṃ saddaṃ uttaritaraṃ vā <a name="M1.0081"></a> paṇītataraṃ vā na pattheti. Te tassa saddā paramā honti. Te tassa saddā anuttarā honti.</p>



<p class="bodytext">‘‘Teva, mahārāja, gandhā ekaccassa manāpā honti, teva gandhā ekaccassa amanāpā honti. Yehi ca yo gandhehi attamano hoti paripuṇṇasaṅkappo, so tehi gandhehi aññaṃ gandhaṃ uttaritaraṃ vā paṇītataraṃ vā na pattheti. Te tassa gandhā paramā honti. Te tassa gandhā anuttarā honti.</p>



<p class="bodytext">‘‘Teva, mahārāja, rasā ekaccassa manāpā honti, teva rasā ekaccassa amanāpā honti. Yehi ca yo rasehi attamano hoti paripuṇṇasaṅkappo, so tehi rasehi aññaṃ rasaṃ uttaritaraṃ vā paṇītataraṃ vā na pattheti. Te tassa rasā paramā honti. Te tassa rasā anuttarā honti.</p>



<p class="bodytext">‘‘Teva, mahārāja, phoṭṭhabbā ekaccassa manāpā honti, teva phoṭṭhabbā ekaccassa amanāpā honti. Yehi <a name="P1.0081"></a> ca yo phoṭṭhabbehi attamano hoti paripuṇṇasaṅkappo, so tehi phoṭṭhabbehi aññaṃ phoṭṭhabbaṃ uttaritaraṃ vā paṇītataraṃ vā na pattheti. Te tassa <a name="T1.0118"></a> phoṭṭhabbā paramā honti. Te tassa phoṭṭhabbā anuttarā hontī’’ti.</p>



<p class="bodytext">Tena kho pana samayena candanaṅgaliko upāsako tassaṃ parisāyaṃ nisinno hoti. Atha kho candanaṅgaliko upāsako uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ candanaṅgalikā’’ti bhagavā avoca.</p>



<p class="bodytext">Atha kho candanaṅgaliko upāsako bhagavato sammukhā tadanurūpāya gāthāya abhitthavi –</p>



<p class="gatha1">‘‘Padumaṃ <a name="V1.0099"></a> yathā kokanadaṃ sugandhaṃ,</p>



<p class="gatha2">Pāto siyā phullamavītagandhaṃ;</p>



<p class="gatha3">Aṅgīrasaṃ passa virocamānaṃ,</p>



<p class="gathalast">Tapantamādiccamivantalikkhe’’ti.</p>



<p class="bodytext">Atha <a name="M1.0082"></a> kho te pañca rājāno candanaṅgalikaṃ upāsakaṃ pañcahi uttarāsaṅgehi acchādesuṃ. Atha kho candanaṅgaliko upāsako tehi pañcahi uttarāsaṅgehi bhagavantaṃ acchādesīti.</p>



<p class="subhead">3. Doṇapākasuttaṃ</p>



<p class="bodytext"><span class="newparamark" id="a1_para124"></span><a name="para124"></a><a name="para124_sn1"></a><span class="paranum">124</span>. Sāvatthinidānaṃ. Tena kho pana samayena rājā pasenadi kosalo doṇapākakuraṃ <span class="note">[doṇapākasudaṃ (sī.), doṇapākaṃ sudaṃ (pī.)]</span> bhuñjati. Atha kho rājā pasenadi <a name="T1.0119"></a> kosalo bhuttāvī mahassāsī yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.</p>



<p class="bodytext">Atha kho bhagavā rājānaṃ pasenadiṃ kosalaṃ bhuttāviṃ mahassāsiṃ viditvā tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Manujassa sadā satīmato,</p>



<p class="gatha2">Mattaṃ jānato laddhabhojane;</p>



<p class="gatha3">Tanukassa <span class="note">[tanu tassa (sī. pī.)]</span> bhavanti vedanā,</p>



<p class="gathalast">Saṇikaṃ jīrati āyupālaya’’nti.</p>



<p class="bodytext">Tena <a name="P1.0082"></a> kho pana samayena sudassano māṇavo rañño pasenadissa kosalassa piṭṭhito ṭhito hoti. Atha kho rājā pasenadi kosalo sudassanaṃ māṇavaṃ āmantesi – ‘‘ehi tvaṃ, tāta sudassana, bhagavato santike imaṃ gāthaṃ pariyāpuṇitvā mama bhattābhihāre (bhattābhihāre) <span class="note">[( ) sī. syā. kaṃ. pī. potthakesu natthi]</span> bhāsa. Ahañca te devasikaṃ kahāpaṇasataṃ (kahāpaṇasataṃ) <span class="note">[( ) sī. syā. kaṃ. potthakesu natthi]</span> niccaṃ bhikkhaṃ pavattayissāmī’’ti. ‘‘Evaṃ devā’’ti kho sudassano māṇavo rañño pasenadissa kosalassa paṭissutvā bhagavato santike imaṃ gāthaṃ pariyāpuṇitvā rañño pasenadissa kosalassa bhattābhihāre sudaṃ bhāsati –</p>



<p class="gatha1">‘‘Manujassa <a name="V1.0100"></a> sadā satīmato,</p>



<p class="gatha2">Mattaṃ jānato laddhabhojane;</p>



<p class="gatha3">Tanukassa <a name="T1.0120"></a> bhavanti vedanā,</p>



<p class="gathalast">Saṇikaṃ jīrati āyupālaya’’nti.</p>



<p class="bodytext">Atha <a name="M1.0083"></a> kho rājā pasenadi kosalo anupubbena nāḷikodanaparamatāya <span class="note">[nāḷikodanamattāya (ka.)]</span> saṇṭhāsi. Atha kho rājā pasenadi kosalo aparena samayena susallikhitagatto pāṇinā gattāni anumajjanto tāyaṃ velāyaṃ imaṃ udānaṃ udānesi – ‘‘ubhayena vata maṃ so bhagavā atthena anukampi – diṭṭhadhammikena ceva atthena samparāyikena cā’’ti.</p>



<p class="subhead">4. Paṭhamasaṅgāmasuttaṃ</p>



<p class="bodytext"><span class="newparamark" id="a1_para125"></span><a name="para125"></a><a name="para125_sn1"></a><span class="paranum">125</span>. Sāvatthinidānaṃ. Atha kho rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho rājā pasenadi kosalo – ‘‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’’ti. Atha <a name="P1.0083"></a> kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana saṅgāme rājā māgadho ajātasattu vedehiputto rājānaṃ pasenadiṃ kosalaṃ parājesi. Parājito ca rājā pasenadi kosalo sakameva <span class="note">[saṅgāmā (ka.)]</span> rājadhāniṃ sāvatthiṃ paccuyyāsi <span class="note">[pāyāsi (sī. pī.)]</span>.</p>



<p class="bodytext">Atha <a name="T1.0121"></a> kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ –</p>



<p class="bodytext">‘‘Idha, bhante, rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho, bhante, rājā pasenadi kosalo – ‘rājā <a name="V1.0101"></a> kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’ti. Atha kho, bhante, rājā pasenadi kosalo <a name="M1.0084"></a> caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana, bhante, saṅgāme rājā māgadho ajātasattu vedehiputto rājānaṃ pasenadiṃ kosalaṃ parājesi. Parājito ca, bhante, rājā pasenadi kosalo sakameva rājadhāniṃ sāvatthiṃ paccuyyāsī’’ti.</p>



<p class="bodytext">‘‘Rājā, bhikkhave, māgadho ajātasattu vedehiputto pāpamitto pāpasahāyo pāpasampavaṅko; rājā ca kho, bhikkhave, pasenadi kosalo kalyāṇamitto kalyāṇasahāyo kalyāṇasampavaṅko. Ajjeva <span class="note">[ajjatañca (sī. pī.), ajjevaṃ (syā. kaṃ.)]</span>, bhikkhave<a name="T1.0122"></a>, rājā pasenadi kosalo imaṃ rattiṃ dukkhaṃ seti parājito’’ti. Idamavoca…pe…</p>



<p class="gatha1">‘‘Jayaṃ veraṃ pasavati, dukkhaṃ seti parājito;</p>



<p class="gathalast">Upasanto sukhaṃ seti, hitvā jayaparājaya’’nti.</p>



<p class="subhead">5. Dutiyasaṅgāmasuttaṃ</p>



<p class="bodytext"><span class="newparamark" id="a1_para126"></span><a name="para126"></a><a name="para126_sn1"></a><span class="paranum">126</span>. <span class="note">[ettha ‘‘atha kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ abbhuyyāsī’’ti ādinā pāṭhena bhavitabbaṃ. aṭṭhakathāyaṃ hi ‘‘abbhuyyāsīti parājaye garahappatto…pe… vuttajayakāraṇaṃ sutvā abhiuyyāsī’’ti vuttaṃ]</span> Atha kho rājā māgadho ajātasattu vedehiputto caturaṅginiṃ <a name="P1.0084"></a> senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho rājā pasenadi kosalo – ‘‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’’ti. Atha kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana saṅgāme rājā pasenadi kosalo rājānaṃ māgadhaṃ ajātasattuṃ vedehiputtaṃ parājesi, jīvaggāhañca naṃ aggahesi. Atha kho rañño pasenadissa kosalassa etadahosi – ‘‘kiñcāpi kho myāyaṃ <a name="M1.0085"></a> rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti. Yaṃnūnāhaṃ rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ <a name="V1.0102"></a> assakāyaṃ pariyādiyitvā sabbaṃ rathakāyaṃ pariyādiyitvā sabbaṃ <a name="T1.0123"></a> pattikāyaṃ pariyādiyitvā jīvantameva naṃ osajjeyya’’nti <span class="note">[ossajjeyyanti (sī. syā. kaṃ. pī.)]</span>.</p>



<p class="bodytext">Atha kho rājā pasenadi kosalo rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ pariyādiyitvā sabbaṃ rathakāyaṃ pariyādiyitvā sabbaṃ pattikāyaṃ pariyādiyitvā jīvantameva naṃ osajji <span class="note">[ossaji (sī.), ossajji (syā. kaṃ. pī.)]</span>.</p>



<p class="bodytext">Atha kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ –</p>



<p class="bodytext">‘‘Idha<a name="P1.0085"></a>, bhante, rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho, bhante, rājā pasenadi kosalo – ‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’ti. Atha kho, bhante, rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana, bhante, saṅgāme rājā pasenadi kosalo rājānaṃ māgadhaṃ ajātasattuṃ vedehiputtaṃ parājesi, jīvaggāhañca naṃ aggahesi. Atha kho, bhante, rañño pasenadissa <a name="T1.0124"></a> kosalassa etadahosi – ‘kiñcāpi kho myāyaṃ rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti. Yaṃnūnāhaṃ rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ sabbaṃ rathakāyaṃ sabbaṃ pattikāyaṃ pariyādiyitvā jīvantameva naṃ osajjeyya’’’nti.</p>



<p class="bodytext">‘‘Atha <a name="M1.0086"></a> kho, bhante, rājā pasenadi kosalo rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ pariyādiyitvā sabbaṃ rathakāyaṃ pariyādiyitvā <a name="V1.0103"></a> sabbaṃ pattikāyaṃ pariyādiyitvā jīvantameva naṃ osajjī’’ti. Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –</p>



<p class="gatha1">‘‘Vilumpateva puriso, yāvassa upakappati;</p>



<p class="gathalast">Yadā caññe vilumpanti, so vilutto viluppati <span class="note">[vilumpati (sī. pī. ka.)]</span>.</p>



<p class="gatha1">‘‘Ṭhānañhi maññati bālo, yāva pāpaṃ na paccati;</p>



<p class="gathalast">Yadā ca paccati pāpaṃ, atha dukkhaṃ nigacchati.</p>



<p class="gatha1">‘‘Hantā labhati <span class="note">[labhati hantā (sī. syā. kaṃ.)]</span> hantāraṃ, jetāraṃ labhate jayaṃ;</p>



<p class="gatha2">Akkosako ca akkosaṃ, rosetārañca rosako;</p>



<p class="gathalast">Atha kammavivaṭṭena, so vilutto viluppatī’’ti.</p>



<p class="subhead">6. Mallikāsuttaṃ</p>



<p class="bodytext"><span class="newparamark" id="a1_para127"></span><a name="para127"></a><a name="para127_sn1"></a><span class="paranum">127</span>. Sāvatthinidānaṃ<a name="T1.0125"></a><a name="P1.0086"></a>. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Atha kho aññataro puriso yena rājā pasenadi kosalo tenupasaṅkami; upasaṅkamitvā rañño pasenadissa kosalassa upakaṇṇake ārocesi – ‘‘mallikā, deva, devī dhītaraṃ vijātā’’ti. Evaṃ vutte, rājā pasenadi kosalo anattamano ahosi.</p>



<p class="bodytext">Atha kho bhagavā rājānaṃ pasenadiṃ kosalaṃ anattamanataṃ viditvā tāyaṃ velāyaṃ imā gāthāyo abhāsi –</p>



<p class="gatha1">‘‘Itthīpi hi ekacciyā, seyyā posa janādhipa;</p>



<p class="gathalast">Medhāvinī sīlavatī, sassudevā patibbatā.</p>



<p class="gatha1">‘‘Tassā <a name="V1.0104"></a> yo jāyati poso, sūro hoti disampati;</p>



<p class="gathalast">Tādisā subhagiyā <span class="note">[subhariyāputto (ka.)]</span> putto, rajjampi anusāsatī’’ti.</p>



<p class="subhead">7. Appamādasuttaṃ</p>



<p class="bodytext"><span class="newparamark" id="a1_para128"></span><a name="para128"></a><a name="para128_sn1"></a><span class="paranum">128</span>. Sāvatthinidānaṃ<a name="M1.0087"></a>. Ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘atthi nu kho, bhante, eko dhammo yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti?</p>



<p class="bodytext">‘‘Atthi kho, mahārāja, eko dhammo yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti.</p>



<p class="bodytext">‘‘Katamo <a name="T1.0126"></a> pana, bhante, eko dhammo, yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti?</p>



<p class="bodytext">‘‘Appamādo kho, mahārāja, eko dhammo, yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcāti. Seyyathāpi, mahārāja, yāni kānici jaṅgalānaṃ <span class="note">[jaṅgamānaṃ (sī. pī.)]</span> pāṇānaṃ padajātāni, sabbāni tāni hatthipade samodhānaṃ gacchanti, hatthipadaṃ tesaṃ aggamakkhāyati – yadidaṃ mahantattena; evameva kho, mahārāja, appamādo eko dhammo, yo ubho <a name="P1.0087"></a> atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti. Idamavoca…pe…</p>



<p class="gatha1">‘‘Āyuṃ arogiyaṃ vaṇṇaṃ, saggaṃ uccākulīnataṃ;</p>



<p class="gathalast">Ratiyo patthayantena, uḷārā aparāparā.</p>



<p class="gatha1">‘‘Appamādaṃ pasaṃsanti, puññakiriyāsu paṇḍitā;</p>



<p class="gathalast">Appamatto ubho atthe, adhiggaṇhāti paṇḍito.</p>



<p class="gatha1">‘‘Diṭṭhe <a name="V1.0105"></a> dhamme ca yo attho, yo cattho samparāyiko;</p>



<p class="gathalast">Atthābhisamayā dhīro, paṇḍitoti pavuccatī’’ti.</p>



<p class="subhead">8. Kalyāṇamittasuttaṃ</p>



<p class="bodytext"><span class="newparamark" id="a1_para129"></span><a name="para129"></a><a name="para129_sn1"></a><span class="paranum">129</span>. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ<a name="T1.0127"></a>, bhante, rahogatassa paṭisallīnassa evaṃ cetaso parivitakko udapādi – ‘svākkhāto bhagavatā dhammo, so ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassā’’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Svākkhāto<a name="M1.0088"></a>, mahārāja, mayā dhammo. So ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassāti.</p>



<p class="bodytext">‘‘Ekamidāhaṃ, mahārāja, samayaṃ sakkesu viharāmi nagarakaṃ nāma sakyānaṃ nigamo. Atha kho, mahārāja, ānando bhikkhu yenāhaṃ tenupasaṅkami; upasaṅkamitvā maṃ abhivādetvā ekamantaṃ nisīdi. Ekamantaṃ nisinno kho, mahārāja, ānando bhikkhu maṃ etadavoca – ‘upaḍḍhamidaṃ, bhante, brahmacariyassa – yadidaṃ kalyāṇamittatā kalyāṇasahāyatā kalyāṇasampavaṅkatā’’’ti.</p>



<p class="bodytext">‘‘Evaṃ vuttāhaṃ, mahārāja, ānandaṃ bhikkhuṃ etadavocaṃ – ‘mā hevaṃ, ānanda, mā hevaṃ, ānanda! Sakalameva hidaṃ, ānanda, brahmacariyaṃ – yadidaṃ kalyāṇamittatā <a name="P1.0088"></a> kalyāṇasahāyatā kalyāṇasampavaṅkatā. Kalyāṇamittassetaṃ, ānanda, bhikkhuno pāṭikaṅkhaṃ kalyāṇasahāyassa kalyāṇasampavaṅkassa ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati’’’.</p>



<p class="bodytext">‘‘Kathañca, ānanda, bhikkhu kalyāṇamitto kalyāṇasahāyo kalyāṇasampavaṅko <a name="T1.0128"></a> ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ bahulīkaroti? Idhānanda, bhikkhu sammādiṭṭhiṃ bhāveti <a name="V1.0106"></a> vivekanissitaṃ virāganissitaṃ nirodhanissitaṃ vossaggapariṇāmiṃ, sammāsaṅkappaṃ bhāveti…pe… sammāvācaṃ bhāveti…pe… sammākammantaṃ bhāveti…pe… sammāājīvaṃ bhāveti…pe… sammāvāyāmaṃ bhāveti…pe… sammāsatiṃ bhāveti…pe… sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. Evaṃ kho, ānanda, bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ bahulīkaroti. Tadamināpetaṃ, ānanda, pariyāyena veditabbaṃ yathā sakalamevidaṃ brahmacariyaṃ – yadidaṃ kalyāṇamittatā kalyāṇasahāyatā kalyāṇasampavaṅkatā’’ti.</p>



<p class="bodytext">‘‘Mamañhi, ānanda, kalyāṇamittaṃ āgamma jātidhammā sattā jātiyā parimuccanti, jarādhammā sattā jarāya parimuccanti, byādhidhammā sattā byādhito parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti. Iminā kho etaṃ, ānanda, pariyāyena veditabbaṃ yathā sakalamevidaṃ <a name="M1.0089"></a> brahmacariyaṃ – yadidaṃ kalyāṇamittatā kalyāṇasahāyatā kalyāṇasampavaṅkatā’’ti.</p>



<p class="bodytext">‘‘Tasmātiha te, mahārāja, evaṃ sikkhitabbaṃ – ‘kalyāṇamitto bhavissāmi kalyāṇasahāyo kalyāṇasampavaṅko’ti. Evañhi te<a name="T1.0129"></a>, mahārāja, sikkhitabbaṃ.</p>



<p class="bodytext">‘‘Kalyāṇamittassa te, mahārāja, kalyāṇasahāyassa kalyāṇasampavaṅkassa ayaṃ eko <a name="P1.0089"></a> dhammo upanissāya vihātabbo – appamādo kusalesu dhammesu.</p>



<p class="bodytext">‘‘Appamattassa te, mahārāja, viharato appamādaṃ upanissāya, itthāgārassa anuyantassa evaṃ bhavissati – ‘rājā kho appamatto viharati, appamādaṃ upanissāya. Handa, mayampi appamattā viharāma, appamādaṃ upanissāyā’’’ti.</p>



<p class="bodytext">‘‘Appamattassa <a name="V1.0107"></a> te, mahārāja, viharato appamādaṃ upanissāya, khattiyānampi anuyantānaṃ evaṃ bhavissati – ‘rājā kho appamatto viharati appamādaṃ upanissāya. Handa, mayampi appamattā viharāma, appamādaṃ upanissāyā’’’ti.</p>



<p class="bodytext">‘‘Appamattassa te, mahārāja, viharato appamādaṃ upanissāya, balakāyassapi evaṃ bhavissati – ‘rājā kho appamatto viharati appamādaṃ upanissāya. Handa, mayampi appamattā viharāma, appamādaṃ upanissāyā’’’ti.</p>



<p class="bodytext">‘‘Appamattassa te, mahārāja, viharato appamādaṃ upanissāya, negamajānapadassapi evaṃ bhavissati – ‘rājā kho appamatto viharati, appamādaṃ upanissāya. Handa, mayampi appamattā viharāma, appamādaṃ upanissāyā’’’ti?</p>



<p class="bodytext">‘‘Appamattassa te, mahārāja, viharato appamādaṃ upanissāya, attāpi gutto rakkhito bhavissati – itthāgārampi guttaṃ rakkhitaṃ bhavissati, kosakoṭṭhāgārampi guttaṃ rakkhitaṃ bhavissatī’’ti. Idamavoca…pe…</p>



<p class="gatha1">‘‘Bhoge <a name="T1.0130"></a> patthayamānena, uḷāre aparāpare;</p>



<p class="gathalast">Appamādaṃ pasaṃsanti, puññakiriyāsu paṇḍitā.</p>



<p class="gatha1">‘‘Appamatto ubho atthe, adhiggaṇhāti paṇḍito;</p>



<p class="gatha2">Diṭṭhe <a name="M1.0090"></a> dhamme ca yo attho, yo cattho samparāyiko;</p>



<p class="gathalast">Atthābhisamayā dhīro, paṇḍitoti pavuccatī’’ti.</p>



<p class="subhead">9. Paṭhamaaputtakasuttaṃ</p>



<p class="bodytext"><span class="newparamark" id="a1_para130"></span><a name="para130"></a><a name="para130_sn1"></a><span class="paranum">130</span>. Sāvatthinidānaṃ. Atha kho rājā pasenadi kosalo divā divassa yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti?</p>



<p class="bodytext">‘‘Idha, bhante, sāvatthiyaṃ seṭṭhi gahapati kālaṅkato. Tamahaṃ aputtakaṃ sāpateyyaṃ rājantepuraṃ atiharitvā āgacchāmi. Asīti, bhante, satasahassāni hiraññasseva, ko pana <a name="P1.0090"></a> vādo rūpiyassa<a name="V1.0108"></a>! Tassa kho pana, bhante, seṭṭhissa gahapatissa evarūpo bhattabhogo ahosi – kaṇājakaṃ bhuñjati bilaṅgadutiyaṃ. Evarūpo vatthabhogo ahosi – sāṇaṃ dhāreti tipakkhavasanaṃ. Evarūpo yānabhogo ahosi – jajjararathakena yāti paṇṇachattakena dhāriyamānenā’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Asappuriso kho, mahārāja, uḷāre bhoge labhitvā nevattānaṃ sukheti pīṇeti, na mātāpitaro sukheti pīṇeti, na puttadāraṃ sukheti pīṇeti, na dāsakammakaraporise <a name="T1.0131"></a> sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā aparibhuñjiyamāne <span class="note">[aparibhuñjamāno (sabbattha)]</span> rājāno vā haranti corā vā haranti aggi vā ḍahati udakaṃ vā vahati appiyā vā dāyādā haranti. Evaṃsa te <span class="note">[evaṃ sante (sī. pī.)]</span>, mahārāja, bhogā sammā aparibhuñjiyamānā parikkhayaṃ gacchanti, no paribhogaṃ.</p>



<p class="bodytext">‘‘Seyyathāpi, mahārāja, amanussaṭṭhāne pokkharaṇī acchodakā sītodakā sātodakā setodakā supatitthā ramaṇīyā. Taṃ jano neva hareyya na piveyya na nahāyeyya na yathāpaccayaṃ vā kareyya. Evañhi taṃ, mahārāja, udakaṃ sammā aparibhuñjiyamānaṃ <span class="note">[aparibhuñjamānaṃ (syā. kaṃ.)]</span> parikkhayaṃ gaccheyya<a name="M1.0091"></a>, no paribhogaṃ. Evameva kho, mahārāja, asappuriso uḷāre bhoge labhitvā nevattānaṃ sukheti pīṇeti, na mātāpitaro sukheti pīṇeti, na puttadāraṃ sukheti pīṇeti, na dāsakammakaraporise sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā aparibhuñjiyamāne rājāno vā haranti corā vā haranti aggi vā ḍahati udakaṃ vā vahati appiyā vā dāyādā haranti. Evaṃsa te <span class="note">[evaṃ sante (sī. pī.)]</span>, mahārāja, bhogā sammā aparibhuñjiyamānā parikkhayaṃ gacchanti, no paribhogaṃ.</p>



<p class="bodytext">‘‘Sappuriso ca kho, mahārāja, uḷāre bhoge labhitvā attānaṃ sukheti pīṇeti, mātāpitaro sukheti pīṇeti, puttadāraṃ sukheti pīṇeti, dāsakammakaraporise sukheti pīṇeti, mittāmacce sukheti pīṇeti, samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ <a name="T1.0132"></a> sukhavipākaṃ saggasaṃvattanikaṃ. Tassa te bhoge evaṃ sammā paribhuñjiyamāne neva rājāno haranti<a name="V1.0109"></a><a name="P1.0091"></a>, na corā haranti, na aggi ḍahati, na udakaṃ vahati, na appiyā dāyādā haranti. Evaṃsa te, mahārāja, bhogā sammā paribhuñjiyamānā paribhogaṃ gacchanti, no parikkhayaṃ.</p>



<p class="bodytext">‘‘Seyyathāpi, mahārāja, gāmassa vā nigamassa vā avidūre pokkharaṇī acchodakā sītodakā sātodakā setodakā supatitthā ramaṇīyā. Tañca udakaṃ jano hareyyapi piveyyapi nahāyeyyapi yathāpaccayampi kareyya. Evañhi taṃ, mahārāja, udakaṃ sammā paribhuñjiyamānaṃ paribhogaṃ gaccheyya, no parikkhayaṃ. Evameva kho, mahārāja, sappuriso uḷāre bhoge labhitvā attānaṃ sukheti pīṇeti, mātāpitaro sukheti pīṇeti, puttadāraṃ sukheti pīṇeti, dāsakammakaraporise sukheti pīṇeti, mittāmacce sukheti pīṇeti, samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā paribhuñjiyamāne neva rājāno haranti, na corā haranti, na aggi ḍahati, na udakaṃ vahati, na appiyā dāyādā haranti. Evaṃsa te, mahārāja, bhogā sammā paribhuñjiyamānā paribhogaṃ gacchanti, no parikkhaya’’nti.</p>



<p class="gatha1">‘‘Amanussaṭṭhāne <a name="M1.0092"></a> udakaṃva sītaṃ,</p>



<p class="gatha2">Tadapeyyamānaṃ parisosameti;</p>



<p class="gatha3">Evaṃ dhanaṃ kāpuriso labhitvā,</p>



<p class="gathalast">Nevattanā bhuñjati no dadāti.</p>



<p class="gatha1">Dhīro ca viññū adhigamma bhoge,</p>



<p class="gatha2">So bhuñjati kiccakaro ca hoti;</p>



<p class="gatha3">So ñātisaṅghaṃ nisabho bharitvā,</p>



<p class="gathalast">Anindito saggamupeti ṭhāna’’nti.</p>



<p class="subhead">10. Dutiyaaputtakasuttaṃ</p>



<p class="bodytext"><span class="newparamark" id="a1_para131"></span><a name="para131"></a><a name="para131_sn1"></a><span class="paranum">131</span>. Atha <a name="T1.0133"></a> kho rājā pasenadi kosalo divā divassa yena bhagavā tenupasaṅkami; upasaṅkamitvā <a name="V1.0110"></a> ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti?</p>



<p class="bodytext">‘‘Idha, bhante, sāvatthiyaṃ seṭṭhi gahapati kālaṅkato. Tamahaṃ aputtakaṃ sāpateyyaṃ rājantepuraṃ atiharitvā āgacchāmi. Sataṃ, bhante, satasahassāni hiraññasseva, ko pana vādo rūpiyassa! Tassa kho pana, bhante, seṭṭhissa gahapatissa evarūpo bhattabhogo ahosi – kaṇājakaṃ bhuñjati bilaṅgadutiyaṃ. Evarūpo vatthabhogo ahosi – sāṇaṃ dhāreti tipakkhavasanaṃ<a name="P1.0092"></a>. Evarūpo yānabhogo ahosi – jajjararathakena yāti paṇṇachattakena dhāriyamānenā’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Bhūtapubbaṃ so, mahārāja, seṭṭhi gahapati taggarasikhiṃ nāma paccekasambuddhaṃ piṇḍapātena paṭipādesi. ‘Detha samaṇassa piṇḍa’nti vatvā uṭṭhāyāsanā pakkāmi. Datvā ca pana pacchā vippaṭisārī ahosi – ‘varametaṃ piṇḍapātaṃ dāsā vā kammakarā vā bhuñjeyyu’nti. Bhātu ca pana ekaputtakaṃ sāpateyyassa kāraṇā jīvitā voropesi.</p>



<p class="bodytext">‘‘Yaṃ kho so, mahārāja, seṭṭhi gahapati taggarasikhiṃ paccekasambuddhaṃ piṇḍapātena paṭipādesi, tassa kammassa vipākena sattakkhattuṃ sugatiṃ saggaṃ lokaṃ upapajji. Tasseva <a name="T1.0134"></a> kammassa vipākāvasesena imissāyeva sāvatthiyā <a name="M1.0093"></a> sattakkhattuṃ seṭṭhittaṃ kāresi. Yaṃ kho so, mahārāja, seṭṭhi gahapati datvā pacchā vippaṭisārī ahosi – ‘varametaṃ piṇḍapātaṃ dāsā vā kammakarā vā bhuñjeyyu’nti, tassa kammassa vipākena nāssuḷārāya bhattabhogāya cittaṃ namati, nāssuḷārāya vatthabhogāya cittaṃ namati, nāssuḷārāya yānabhogāya cittaṃ namati, nāssuḷārānaṃ pañcannaṃ kāmaguṇānaṃ bhogāya cittaṃ namati. Yaṃ kho so, mahārāja, seṭṭhi gahapati bhātu ca pana ekaputtakaṃ sāpateyyassa kāraṇā jīvitā voropesi, tassa kammassa vipākena bahūni vassāni bahūni vassasatāni bahūni vassasahassāni bahūni vassasatasahassāni niraye paccittha. Tasseva kammassa vipākāvasesena idaṃ sattamaṃ aputtakaṃ sāpateyyaṃ rājakosaṃ paveseti. Tassa kho, mahārāja, seṭṭhissa gahapatissa purāṇañca puññaṃ parikkhīṇaṃ, navañca puññaṃ anupacitaṃ. Ajja pana, mahārāja, seṭṭhi gahapati mahāroruve niraye paccatī’’ti<a name="V1.0111"></a>. ‘‘Evaṃ, bhante, seṭṭhi gahapati mahāroruvaṃ nirayaṃ upapanno’’ti. ‘‘Evaṃ<a name="P1.0093"></a>, mahārāja, seṭṭhi gahapati mahāroruvaṃ nirayaṃ upapanno’’ti. Idamavoca…pe….</p>



<p class="gatha1">‘‘Dhaññaṃ dhanaṃ rajataṃ jātarūpaṃ, pariggahaṃ vāpi yadatthi kiñci;</p>



<p class="gathalast">Dāsā kammakarā pessā, ye cassa anujīvino.</p>



<p class="gatha1">‘‘Sabbaṃ <a name="T1.0135"></a> nādāya gantabbaṃ, sabbaṃ nikkhippagāminaṃ <span class="note">[nikkhīpagāminaṃ (syā. kaṃ. ka.)]</span>;</p>



<p class="gathalast">Yañca karoti kāyena, vācāya uda cetasā.</p>



<p class="gatha1">‘‘Tañhi tassa sakaṃ hoti, tañca ādāya gacchati;</p>



<p class="gathalast">Tañcassa anugaṃ hoti, chāyāva anapāyinī.</p>



<p class="gatha1">‘‘Tasmā kareyya kalyāṇaṃ, nicayaṃ samparāyikaṃ;</p>



<p class="gathalast">Puññāni paralokasmiṃ, patiṭṭhā honti pāṇina’’ntntti.</p>



<p class="centered">Dutiyo vaggo.</p>



<p class="bodytext">Tassuddānaṃ –</p>



<p class="gatha1">Jaṭilā pañca rājāno, doṇapākakurena ca;</p>



<p class="gatha2">Saṅgāmena dve vuttāni, mallikā <span class="note">[dhītarā (bahūsu)]</span> dve appamādena ca;</p>



<p class="gathalast">Aputtakena dve vuttā, vaggo tena pavuccatīti.</p>



<p class="title">3. Tatiyavaggo</p>



<p class="subhead">1. Puggalasuttaṃ</p>



<p class="bodytext"><span class="newparamark" id="a1_para132"></span><a name="para132"></a><a name="para132_sn1"></a><span class="paranum">132</span>. Sāvatthinidānaṃ<a name="T1.0136"></a><a name="V1.0112"></a><a name="M1.0094"></a>. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘cattārome, mahārāja, puggalā santo saṃvijjamānā lokasmiṃ. Katame cattāro? Tamotamaparāyano, tamojotiparāyano, jotitamaparāyano, jotijotiparāyano’’.</p>



<p class="bodytext">‘‘Kathañca, mahārāja puggalo tamotamaparāyano hoti? Idha, mahārāja, ekacco puggalo nīce kule paccājāto hoti, caṇḍālakule vā venakule <span class="note">[veṇakule (sī. syā. kaṃ. pī.)]</span> vā nesādakule vā rathakārakule vā pukkusakule vā dalidde appannapānabhojane kasiravuttike<a name="P1.0094"></a>, yattha kasirena ghāsacchādo labbhati. So ca hoti dubbaṇṇo duddasiko okoṭimako bavhābādho <span class="note">[bahvābādho (ka.)]</span> kāṇo vā kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati.</p>



<p class="bodytext">‘‘Seyyathāpi, mahārāja<a name="T1.0137"></a>, puriso andhakārā vā andhakāraṃ gaccheyya, tamā vā tamaṃ gaccheyya, lohitamalā vā lohitamalaṃ gaccheyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo tamotamaparāyano hoti.</p>



<p class="bodytext">‘‘Kathañca, mahārāja, puggalo tamojotiparāyano hoti? Idha, mahārāja, ekacco puggalo nīce kule paccājāto hoti, caṇḍālakule vā venakule vā nesādakule vā rathakārakule vā pukkusakule vā dalidde appannapānabhojane kasiravuttike, yattha kasirena ghāsacchādo labbhati. So ca kho hoti dubbaṇṇo duddasiko <a name="M1.0095"></a> okoṭimako bavhābādho, kāṇo vā <a name="V1.0113"></a> kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena sucaritaṃ carati, vācāya sucaritaṃ carati, manasā sucaritaṃ carati. So kāyena sucaritaṃ caritvā vācāya sucaritaṃ caritvā manasā sucaritaṃ caritvā, kāyassa bhedā paraṃ maraṇā sugatiṃ saggaṃ lokaṃ upapajjati.</p>



<p class="bodytext">‘‘Seyyathāpi, mahārāja, puriso pathaviyā vā pallaṅkaṃ āroheyya, pallaṅkā vā assapiṭṭhiṃ āroheyya, assapiṭṭhiyā vā hatthikkhandhaṃ āroheyya, hatthikkhandhā vā pāsādaṃ āroheyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo tamojotiparāyano hoti.</p>



<p class="bodytext">‘‘Kathañca, mahārāja, puggalo jotitamaparāyano hoti? Idha<a name="T1.0138"></a>, mahārāja, ekacco puggalo ucce kule paccājāto hoti, khattiyamahāsālakule vā brāhmaṇamahāsālakule vā gahapatimahāsālakule vā, aḍḍhe mahaddhane mahābhoge pahūtajātarūparajate <a name="P1.0095"></a> pahūtavittūpakaraṇe pahūtadhanadhaññe. So ca hoti abhirūpo dassanīyo pāsādiko, paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati.</p>



<p class="bodytext">‘‘Seyyathāpi, mahārāja, puriso pāsādā vā hatthikkhandhaṃ oroheyya, hatthikkhandhā vā assapiṭṭhiṃ oroheyya, assapiṭṭhiyā vā pallaṅkaṃ oroheyya, pallaṅkā vā pathaviṃ oroheyya, pathaviyā vā andhakāraṃ paviseyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo jotitamaparāyano hoti.</p>



<p class="bodytext">‘‘Kathañca, mahārāja, puggalo jotijotiparāyano hoti? Idha, mahārāja, ekacco puggalo ucce kule paccājāto hoti, khattiyamahāsālakule vā brāhmaṇamahāsālakule vā gahapatimahāsālakule <a name="M1.0096"></a> vā, aḍḍhe mahaddhane mahābhoge pahūtajātarūparajate pahūtavittūpakaraṇe <a name="T1.0139"></a> pahūtadhanadhaññe. So ca hoti abhirūpo dassanīyo pāsādiko, paramāya vaṇṇapokkharatāya samannāgato<a name="V1.0114"></a>, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena sucaritaṃ carati, vācāya sucaritaṃ carati, manasā sucaritaṃ carati. So kāyena sucaritaṃ caritvā vācāya sucaritaṃ caritvā manasā sucaritaṃ caritvā, kāyassa bhedā paraṃ maraṇā sugatiṃ saggaṃ lokaṃ upapajjati.</p>



<p class="bodytext">‘‘Seyyathāpi, mahārāja, puriso pallaṅkā vā pallaṅkaṃ saṅkameyya, assapiṭṭhiyā vā assapiṭṭhiṃ saṅkameyya, hatthikkhandhā vā hatthikkhandhaṃ saṅkameyya, pāsādā vā pāsādaṃ saṅkameyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo jotijotiparāyano hoti. Ime <a name="P1.0096"></a> kho, mahārāja, cattāro puggalā santo saṃvijjamānā lokasmi’’nti. Idamavoca…pe…</p>



<p class="gatha1">‘‘Daliddo puriso rāja, assaddho hoti maccharī;</p>



<p class="gathalast">Kadariyo pāpasaṅkappo, micchādiṭṭhi anādaro.</p>



<p class="gatha1">‘‘Samaṇe brāhmaṇe vāpi, aññe vāpi vanibbake;</p>



<p class="gathalast">Akkosati paribhāsati, natthiko hoti rosako.</p>



<p class="gatha1">‘‘Dadamānaṃ nivāreti, yācamānāna bhojanaṃ;</p>



<p class="gatha2">Tādiso puriso rāja, mīyamāno janādhipa;</p>



<p class="gathalast">Upeti nirayaṃ ghoraṃ, tamotamaparāyano.</p>



<p class="gatha1">‘‘Daliddo puriso rāja, saddho hoti amaccharī;</p>



<p class="gathalast">Dadāti <a name="T1.0140"></a> seṭṭhasaṅkappo, abyaggamanaso naro.</p>



<p class="gatha1">‘‘Samaṇe brāhmaṇe vāpi, aññe vāpi vanibbake;</p>



<p class="gathalast">Uṭṭhāya abhivādeti, samacariyāya sikkhati.</p>



<p class="gatha1">‘‘Dadamānaṃ <a name="V1.0115"></a> na vāreti <span class="note">[na nivāreti (sī.)]</span>, yācamānāna bhojanaṃ;</p>



<p class="gatha2">Tādiso puriso rāja, mīyamāno janādhipa;</p>



<p class="gathalast">Upeti tidivaṃ ṭhānaṃ, tamojotiparāyano.</p>



<p class="gatha1">‘‘Aḍḍho <a name="M1.0097"></a> ce <span class="note">[aḍḍho ve (pī. ka.)]</span> puriso rāja, assaddho hoti maccharī;</p>



<p class="gathalast">Kadariyo pāpasaṅkappo, micchādiṭṭhi anādaro.</p>



<p class="gatha1">‘‘Samaṇe brāhmaṇe vāpi, aññe vāpi vanibbake;</p>



<p class="gathalast">Akkosati paribhāsati, natthiko hoti rosako.</p>



<p class="gatha1">‘‘Dadamānaṃ nivāreti, yācamānāna bhojanaṃ;</p>



<p class="gatha2">Tādiso puriso rāja, mīyamāno janādhipa;</p>



<p class="gathalast">Upeti nirayaṃ ghoraṃ, jotitamaparāyano.</p>



<p class="gatha1">‘‘Aḍḍho ce puriso rāja, saddho hoti amaccharī;</p>



<p class="gathalast">Dadāti seṭṭhasaṅkappo, abyaggamanaso naro.</p>



<p class="gatha1">‘‘Samaṇe brāhmaṇe vāpi, aññe vāpi vanibbake;</p>



<p class="gathalast">Uṭṭhāya abhivādeti, samacariyāya sikkhati.</p>



<p class="gatha1">‘‘Dadamānaṃ na vāreti, yācamānāna bhojanaṃ;</p>



<p class="gatha2">Tādiso puriso rāja, mīyamāno janādhipa;</p>



<p class="gathalast">Upeti tidivaṃ ṭhānaṃ, jotijotiparāyano’’ti.</p>



<p class="subhead">2. Ayyikāsuttaṃ</p>



<p class="bodytext"><span class="newparamark" id="a1_para133"></span><a name="para133"></a><a name="para133_sn1"></a><span class="paranum">133</span>. Sāvatthinidānaṃ<a name="T1.0141"></a>. Ekamantaṃ nisinnaṃ kho rājānaṃ pasenadiṃ kosalaṃ bhagavā <a name="P1.0097"></a> etadavoca – ‘‘handa, kuto nu tvaṃ, mahārāja, āgacchasi divādivassā’’ti?</p>



<p class="bodytext">‘‘Ayyikā <a name="V1.0116"></a> me, bhante, kālaṅkatā jiṇṇā vuḍḍhā mahallikā addhagatā vayoanuppattā vīsavassasatikā jātiyā. Ayyikā kho pana me, bhante, piyā hoti manāpā. Hatthiratanena cepāhaṃ, bhante, labheyyaṃ ‘mā me ayyikā kālamakāsī’ti, hatthiratanampāhaṃ dadeyyaṃ – ‘mā me ayyikā kālamakāsī’ti. Assaratanena cepāhaṃ, bhante, labheyyaṃ ‘mā me ayyikā kālamakāsī’ti, assaratanampāhaṃ dadeyyaṃ – ‘mā me ayyikā kālamakāsī’ti. Gāmavarena cepāhaṃ bhante, labheyyaṃ ‘mā me ayyikā kālamakāsī’ti, gāmavarampāhaṃ dadeyyaṃ – ‘mā me ayyikā kālamakāsī’ti. Janapadapadesena <span class="note">[janapadena (sī. syā. pī.)]</span> cepāhaṃ, bhante, labheyyaṃ <a name="M1.0098"></a> ‘mā me ayyikā kālamakāsī’ti, janapadapadesampāhaṃ dadeyyaṃ – ‘mā me ayyikā kālamakāsī’ti. ‘Sabbe sattā, mahārāja, maraṇadhammā maraṇapariyosānā maraṇaṃ anatītā’ti. ‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – sabbe sattā maraṇadhammā maraṇapariyosānā maraṇaṃ anatītā’’’ti.</p>



<p class="bodytext">‘‘Evametaṃ, mahārāja, evametaṃ, mahārāja! Sabbe sattā maraṇadhammā <a name="T1.0142"></a> maraṇapariyosānā maraṇaṃ anatītā. Seyyathāpi, mahārāja, yāni kānici kumbhakārabhājanāni āmakāni ceva pakkāni ca sabbāni tāni bhedanadhammāni bhedanapariyosānāni bhedanaṃ anatītāni; evameva kho, mahārāja, sabbe sattā maraṇadhammā maraṇapariyosānā maraṇaṃ anatītā’’ti. Idamavoca…pe…</p>



<p class="gatha1">‘‘Sabbe sattā marissanti, maraṇantañhi jīvitaṃ;</p>



<p class="gatha2">Yathākammaṃ gamissanti, puññapāpaphalūpagā;</p>



<p class="gathalast">Nirayaṃ pāpakammantā, puññakammā ca suggatiṃ.</p>



<p class="gatha1">‘‘Tasmā kareyya kalyāṇaṃ, nicayaṃ samparāyikaṃ;</p>



<p class="gathalast">Puññāni paralokasmiṃ, patiṭṭhā honti pāṇina’’nti.</p>



<p class="subhead">3. Lokasuttaṃ</p>



<p class="bodytext"><span class="newparamark" id="a1_para134"></span><a name="para134"></a><a name="para134_sn1"></a><span class="paranum">134</span>. Sāvatthinidānaṃ<a name="P1.0098"></a>. Ekamantaṃ nisinno kho rājā pasenadi kosalo bhagavantaṃ etadavoca <a name="V1.0117"></a> – ‘‘kati nu kho, bhante, lokassa dhammā uppajjamānā uppajjanti ahitāya dukkhāya aphāsuvihārāyā’’ti? ‘‘Tayo kho, mahārāja, lokassa dhammā uppajjamānā uppajjanti ahitāya dukkhāya aphāsuvihārāya. Katame tayo? Lobho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Doso <a name="T1.0143"></a> kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Moho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Ime kho, mahārāja, tayo lokassa dhammā uppajjamānā uppajjanti ahitāya dukkhāya aphāsuvihārāyā’’ti. Idamavoca…pe…</p>



<p class="gatha1">‘‘Lobho <a name="M1.0099"></a> doso ca moho ca, purisaṃ pāpacetasaṃ;</p>



<p class="gathalast">Hiṃsanti attasambhūtā, tacasāraṃva samphala’’nti.</p>



<p class="subhead">4. Issattasuttaṃ</p>



<p class="bodytext"><span class="newparamark" id="a1_para135"></span><a name="para135"></a><a name="para135_sn1"></a><span class="paranum">135</span>. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘kattha nu kho, bhante, dānaṃ dātabba’’nti? ‘‘Yattha kho, mahārāja, cittaṃ pasīdatī’’ti. ‘‘Kattha pana, bhante, dinnaṃ mahapphala’’nti? ‘‘Aññaṃ kho etaṃ, mahārāja, kattha dānaṃ dātabbaṃ, aññaṃ panetaṃ kattha dinnaṃ mahapphalanti? Sīlavato kho, mahārāja, dinnaṃ mahapphalaṃ, no tathā dussīle. Tena hi, mahārāja, taññevettha paṭipucchissāmi. Yathā, te khameyya, tathā naṃ byākareyyāsi. Taṃ kiṃ maññasi, mahārāja, idha tyassa yuddhaṃ paccupaṭṭhitaṃ saṅgāmo samupabyūḷho <span class="note">[samūpabbūḷho (sī.), samupabbuḷho (pī.)]</span>. Atha āgaccheyya khattiyakumāro asikkhito akatahattho akatayoggo akatūpāsano <a name="P1.0099"></a> bhīru chambhī utrāsī palāyī. Bhareyyāsi taṃ purisaṃ, attho ca te tādisena purisenā’’ti? ‘‘Nāhaṃ, bhante, bhareyyaṃ taṃ purisaṃ, na ca me attho tādisena purisenā’’ti. ‘‘Atha āgaccheyya brāhmaṇakumāro asikkhito…pe… atha āgaccheyya vessakumāro asikkhito…pe… atha āgaccheyya suddakumāro asikkhito…pe… na ca me attho tādisena purisenā’’ti.</p>



<p class="bodytext">‘‘Taṃ kiṃ maññasi, mahārāja, idha tyassa yuddhaṃ paccupaṭṭhitaṃ saṅgāmo samupabyūḷho. Atha āgaccheyya <a name="V1.0118"></a> khattiyakumāro susikkhito katahattho katayoggo katūpāsano abhīru acchambhī anutrāsī apalāyī. Bhareyyāsi taṃ purisaṃ, attho ca te tādisena purisenā’’ti? ‘‘Bhareyyāhaṃ, bhante<a name="T1.0144"></a>, taṃ purisaṃ, attho ca me tādisena purisenā’’ti. ‘‘Atha āgaccheyya brāhmaṇakumāro…pe… atha āgaccheyya vessakumāro…pe… atha āgaccheyya suddakumāro susikkhito katahattho katayoggo katūpāsano abhīru acchambhī anutrāsī apalāyī. Bhareyyāsi taṃ purisaṃ, attho ca te tādisena purisenā’’ti? ‘‘Bhareyyāhaṃ, bhante, taṃ purisaṃ, attho ca me tādisena purisenā’’ti.</p>



<p class="bodytext">‘‘Evameva kho, mahārāja, yasmā kasmā cepi <span class="note">[yasmā cepi (sī. syā. kaṃ. ka.)]</span> kulā agārasmā anagāriyaṃ pabbajito hoti, so ca hoti pañcaṅgavippahīno pañcaṅgasamannāgato, tasmiṃ <a name="M1.0100"></a> dinnaṃ mahapphalaṃ hoti. Katamāni pañcaṅgāni pahīnāni honti? Kāmacchando pahīno hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ pahīnaṃ hoti, vicikicchā pahīnā hoti. Imāni pañcaṅgāni pahīnāni honti. Katamehi pañcahaṅgehi <a name="T1.0145"></a> samannāgato hoti? Asekkhena sīlakkhandhena samannāgato hoti, asekkhena samādhikkhandhena samannāgato hoti, asekkhena paññākkhandhena samannāgato <a name="P1.0100"></a> hoti, asekkhena vimuttikkhandhena samannāgato hoti, asekkhena vimuttiñāṇadassanakkhandhena samannāgato hoti. Imehi pañcahaṅgehi samannāgato hoti. Iti pañcaṅgavippahīne pañcaṅgasamannāgate dinnaṃ mahapphala’’nti. Idamavoca bhagavā…pe… satthā –</p>



<p class="gatha1">‘‘Issattaṃ <span class="note">[issatthaṃ (sī. syā. kaṃ.)]</span> balavīriyañca <span class="note">[balaviriyañca (sī. syā. kaṃ. pī.)]</span>, yasmiṃ vijjetha māṇave;</p>



<p class="gathalast">Taṃ yuddhattho bhare rājā, nāsūraṃ jātipaccayā.</p>



<p class="gatha1">‘‘Tatheva khantisoraccaṃ, dhammā yasmiṃ patiṭṭhitā;</p>



<p class="gathalast">Ariyavuttiṃ medhāviṃ, hīnajaccampi pūjaye.</p>



<p class="gatha1">‘‘Kāraye assame ramme, vāsayettha bahussute;</p>



<p class="gathalast">Papañca vivane kayirā, dugge saṅkamanāni ca.</p>



<p class="gatha1">‘‘Annaṃ <a name="V1.0119"></a> pānaṃ khādanīyaṃ, vatthasenāsanāni ca;</p>



<p class="gathalast">Dadeyya ujubhūtesu, vippasannena cetasā.</p>



<p class="gatha1">‘‘Yathā hi megho thanayaṃ, vijjumālī satakkaku;</p>



<p class="gathalast">Thalaṃ ninnañca pūreti, abhivassaṃ vasundharaṃ.</p>



<p class="gatha1">‘‘Tatheva saddho sutavā, abhisaṅkhacca bhojanaṃ;</p>



<p class="gathalast">Vanibbake tappayati, annapānena paṇḍito.</p>



<p class="gatha1">‘‘Āmodamāno pakireti, detha dethāti bhāsati;</p>



<p class="gatha2">Taṃ <a name="T1.0146"></a> hissa gajjitaṃ hoti, devasseva pavassato;</p>



<p class="gathalast">Sā puññadhārā vipulā, dātāraṃ abhivassatī’’ti.</p>



<p class="subhead">5. Pabbatūpamasuttaṃ</p>



<p class="bodytext"><span class="newparamark" id="a1_para136"></span><a name="para136"></a><a name="para136_sn1"></a><span class="paranum">136</span>. Sāvatthinidānaṃ<a name="M1.0101"></a>. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti? ‘‘Yāni tāni, bhante, raññaṃ khattiyānaṃ muddhāvasittānaṃ issariyamadamattānaṃ kāmagedhapariyuṭṭhitānaṃ janapadatthāvariyappattānaṃ mahantaṃ pathavimaṇḍalaṃ abhivijiya ajjhāvasantānaṃ rājakaraṇīyāni bhavanti, tesu khvāhaṃ, etarahi ussukkamāpanno’’ti.</p>



<p class="bodytext">‘‘Taṃ kiṃ maññasi, mahārāja, idha te puriso āgaccheyya <a name="P1.0101"></a> puratthimāya disāya saddhāyiko paccayiko. So taṃ upasaṅkamitvā evaṃ vadeyya – ‘yagghe, mahārāja, jāneyyāsi, ahaṃ āgacchāmi puratthimāya disāya. Tatthaddasaṃ mahantaṃ pabbataṃ abbhasamaṃ sabbe pāṇe nippothento āgacchati. Yaṃ te, mahārāja, karaṇīyaṃ, taṃ karohī’ti. Atha dutiyo puriso āgaccheyya pacchimāya disāya…pe… atha tatiyo puriso āgaccheyya uttarāya disāya…pe… atha catuttho puriso āgaccheyya dakkhiṇāya disāya saddhāyiko paccayiko. So taṃ <a name="T1.0147"></a> upasaṅkamitvā evaṃ vadeyya – ‘yagghe mahārāja, jāneyyāsi, ahaṃ āgacchāmi <a name="V1.0120"></a> dakkhiṇāya disāya. Tatthaddasaṃ mahantaṃ pabbataṃ abbhasamaṃ sabbe pāṇe nippothento āgacchati. Yaṃ te, mahārāja, karaṇīyaṃ taṃ karohī’ti. Evarūpe te, mahārāja, mahati mahabbhaye samuppanne dāruṇe manussakkhaye <span class="note">[manussakāye (ka.)]</span> dullabhe manussatte kimassa karaṇīya’’nti?</p>



<p class="bodytext">‘‘Evarūpe me, bhante, mahati mahabbhaye samuppanne dāruṇe manussakkhaye dullabhe manussatte kimassa karaṇīyaṃ aññatra dhammacariyāya aññatra samacariyāya aññatra kusalakiriyāya aññatra puññakiriyāyā’’ti?</p>



<p class="bodytext">‘‘Ārocemi kho te, mahārāja, paṭivedemi kho te, mahārāja, adhivattati kho taṃ, mahārāja, jarāmaraṇaṃ. Adhivattamāne ce te, mahārāja, jarāmaraṇe kimassa karaṇīya’’nti? ‘‘Adhivattamāne ca me, bhante, jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāya? Yāni tāni, bhante, raññaṃ khattiyānaṃ muddhāvasittānaṃ issariyamadamattānaṃ <a name="M1.0102"></a> kāmagedhapariyuṭṭhitānaṃ janapadatthāvariyappattānaṃ mahantaṃ pathavimaṇḍalaṃ abhivijiya ajjhāvasantānaṃ hatthiyuddhāni bhavanti; tesampi, bhante, hatthiyuddhānaṃ natthi gati natthi visayo adhivattamāne jarāmaraṇe. Yānipi tāni, bhante, raññaṃ khattiyānaṃ muddhāvasittānaṃ…pe… ajjhāvasantānaṃ assayuddhāni bhavanti…pe… rathayuddhāni bhavanti <a name="T1.0148"></a> …pe… pattiyuddhāni bhavanti; tesampi<a name="P1.0102"></a>, bhante, pattiyuddhānaṃ natthi gati natthi visayo adhivattamāne jarāmaraṇe. Santi kho pana, bhante, imasmiṃ rājakule mantino mahāmattā, ye pahonti <span class="note">[yesaṃ honti (ka.)]</span> āgate paccatthike mantehi bhedayituṃ. Tesampi, bhante, mantayuddhānaṃ natthi gati natthi visayo adhivattamāne jarāmaraṇe. Saṃvijjati kho pana, bhante, imasmiṃ rājakule pahūtaṃ hiraññasuvaṇṇaṃ bhūmigatañceva vehāsaṭṭhañca, yena mayaṃ pahoma āgate paccatthike dhanena upalāpetuṃ. Tesampi, bhante, dhanayuddhānaṃ natthi gati natthi visayo adhivattamāne jarāmaraṇe. Adhivattamāne ca me, bhante, jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāyā’’ti?</p>



<p class="bodytext">‘‘Evametaṃ, mahārāja, evametaṃ, mahārāja! Adhivattamāne jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāyā’’ti? Idamavoca bhagavā…pe… satthā –</p>



<p class="gatha1">‘‘Yathāpi <a name="V1.0121"></a> selā vipulā, nabhaṃ āhacca pabbatā;</p>



<p class="gathalast">Samantānupariyāyeyyuṃ, nippothento catuddisā.</p>



<p class="gatha1">‘‘Evaṃ jarā ca maccu ca, adhivattanti pāṇine <span class="note">[pāṇino (sī. syā. kaṃ. pī.)]</span>;</p>



<p class="gatha2">Khattiye brāhmaṇe vesse, sudde caṇḍālapukkuse;</p>



<p class="gathalast">Na <a name="T1.0149"></a> kiñci <span class="note">[na kañci (?)]</span> parivajjeti, sabbamevābhimaddati.</p>



<p class="gatha1">‘‘Na tattha hatthīnaṃ bhūmi, na rathānaṃ na pattiyā;</p>



<p class="gathalast">Na cāpi mantayuddhena, sakkā jetuṃ dhanena vā.</p>



<p class="gatha1">‘‘Tasmā hi paṇḍito poso, sampassaṃ atthamattano;</p>



<p class="gathalast">Buddhe dhamme ca saṅghe ca, dhīro saddhaṃ nivesaye.</p>



<p class="gatha1">‘‘Yo <a name="M1.0103"></a> dhammaṃ cari <span class="note">[dhammacārī (sī. syā. kaṃ. pī.)]</span> kāyena, vācāya uda cetasā;</p>



<p class="gathalast">Idheva naṃ pasaṃsanti, pecca sagge pamodatī’’ti.</p>



<p class="centered">Tatiyo vaggo.</p>



<p class="bodytext">Tassuddānaṃ –</p>



<p class="gatha1">Puggalo ayyikā loko, issattaṃ <span class="note">[issatthaṃ (sī. syā. kaṃ.)]</span> pabbatūpamā;</p>



<p class="gathalast">Desitaṃ buddhaseṭṭhena, imaṃ kosalapañcakanti.</p>



<p class="centered">Kosalasaṃyuttaṃ samattaṃ.</p>


<a name="sn1_4"></a>


<p class="chapter">4. Mārasaṃyuttaṃ</p>



<p class="title">1. Paṭhamavaggo</p>



<p class="subhead">1. Tapokammasuttaṃ</p>



<p class="bodytext"><span class="newparamark" id="a1_para137"></span><a name="para137"></a><a name="para137_sn1"></a><span class="paranum">137</span>. Evaṃ <a name="T1.0150"></a><a name="V1.0122"></a><a name="P1.0103"></a><a name="M1.0104"></a> me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘mutto vatamhi tāya dukkarakārikāya. Sādhu mutto vatamhi tāya anatthasaṃhitāya dukkarakārikāya. Sādhu vatamhi mutto bodhiṃ samajjhaga’’nti <span class="note">[sādhu ṭhito sato bodhiṃ samajjheganti (sī. pī.), sādhu vatamhi satto bodhisamajjhagūti (syā. kaṃ.)]</span>.</p>



<p class="bodytext">Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Tapokammā apakkamma, yena na sujjhanti māṇavā;</p>



<p class="gathalast">Asuddho maññasi suddho, suddhimaggā aparaddho’’ <span class="note">[suddhimaggamaparaddho (sī. syā. kaṃ. pī.)]</span> ti.</p>



<p class="bodytext">Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –</p>



<p class="gatha1">‘‘Anatthasaṃhitaṃ <a name="T1.0151"></a> ñatvā, yaṃ kiñci amaraṃ tapaṃ <span class="note">[aparaṃ tapaṃ (ka.)]</span>;</p>



<p class="gathalast">Sabbaṃ natthāvahaṃ hoti, phiyārittaṃva dhammani <span class="note">[vammani (sī.), dhammaniṃ (pī.), jammaniṃ (ka.) etthāyaṃ dhammasaddo sakkate dhanvanaṃ-saddena sadiso maruvācakoti veditabbo, yathā daḷhadhammātipadaṃ]</span>.</p>



<p class="gatha1">‘‘Sīlaṃ samādhi paññañca, maggaṃ bodhāya bhāvayaṃ;</p>



<p class="gathalast">Pattosmi paramaṃ suddhiṃ, nihato tvamasi antakā’’ti.</p>



<p class="bodytext">Atha <a name="V1.0123"></a> kho māro pāpimā ‘‘jānāti maṃ bhagavā, jānāti maṃ sugato’’ti, dukkhī dummano tatthevantaradhāyīti.</p>



<p class="subhead">2. Hatthirājavaṇṇasuttaṃ</p>



<p class="bodytext"><span class="newparamark" id="a1_para138"></span><a name="para138"></a><a name="para138_sn1"></a><span class="paranum">138</span>. Evaṃ <a name="M1.0105"></a> me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho<a name="P1.0104"></a>. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ hatthirājavaṇṇaṃ abhinimminitvā yena bhagavā tenupasaṅkami. Seyyathāpi nāma mahāariṭṭhako maṇi, evamassa sīsaṃ hoti. Seyyathāpi nāma suddhaṃ rūpiyaṃ, evamassa dantā honti. Seyyathāpi nāma mahatī naṅgalīsā <span class="note">[naṅgalasīsā (pī. ka.)]</span>, evamassa soṇḍo hoti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</p>



<p class="gatha1">‘‘Saṃsaraṃ dīghamaddhānaṃ, vaṇṇaṃ katvā subhāsubhaṃ;</p>



<p class="gathalast">Alaṃ te tena pāpima, nihato tvamasi antakā’’ti.</p>



<p class="bodytext">Atha <a name="T1.0152"></a> kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">3. Subhasuttaṃ</p>



<p class="bodytext"><span class="newparamark" id="a1_para139"></span><a name="para139"></a><a name="para139_sn1"></a><span class="paranum">139</span>. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā, bhagavato bhayaṃ chambhitattaṃ lomahaṃsaṃ uppādetukāmo, yena bhagavā tenupasaṅkami; upasaṅkamitvā bhagavato avidūre uccāvacā vaṇṇanibhā upadaṃseti, subhā ceva asubhā ca. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –</p>



<p class="gatha1">‘‘Saṃsaraṃ <a name="V1.0124"></a> dīghamaddhānaṃ, vaṇṇaṃ katvā subhāsubhaṃ;</p>



<p class="gathalast">Alaṃ te tena pāpima, nihato tvamasi antaka.</p>



<p class="gatha1">‘‘Ye <a name="M1.0106"></a> ca kāyena vācāya, manasā ca susaṃvutā;</p>



<p class="gathalast">Na te māravasānugā, na te mārassa baddhagū’’ <span class="note">[baddhabhū (ka.), paccagū (sī. syā. kaṃ. pī.)]</span> ti.</p>



<p class="bodytext">Atha kho māro…pe… tatthevantaradhāyīti.</p>



<p class="subhead">4. Paṭhamamārapāsasuttaṃ</p>



<p class="bodytext"><span class="newparamark" id="a1_para140"></span><a name="para140"></a><a name="para140_sn1"></a><span class="paranum">140</span>. Evaṃ <a name="P1.0105"></a> me sutaṃ – ekaṃ samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti <a name="T1.0153"></a> te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Mayhaṃ kho, bhikkhave, yoniso manasikārā yoniso sammappadhānā anuttarā vimutti anuppattā, anuttarā vimutti sacchikatā. Tumhepi, bhikkhave, yoniso manasikārā yoniso sammappadhānā anuttaraṃ vimuttiṃ anupāpuṇātha, anuttaraṃ vimuttiṃ sacchikarothā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Baddhosi mārapāsena, ye dibbā ye ca mānusā;</p>



<p class="gathalast">Mārabandhanabaddhosi, na me samaṇa mokkhasī’’ti.</p>



<p class="gatha1">‘‘Muttāhaṃ <span class="note">[muttohaṃ (sī. syā. kaṃ. pī.)]</span> mārapāsena, ye dibbā ye ca mānusā;</p>



<p class="gathalast">Mārabandhanamuttomhi, nihato tvamasi antakā’’ti.</p>



<p class="bodytext">Atha kho māro pāpimā…pe… tatthevantaradhāyīti.</p>



<p class="subhead">5. Dutiyamārapāsasuttaṃ</p>



<p class="bodytext"><span class="newparamark" id="a1_para141"></span><a name="para141"></a><a name="para141_sn1"></a><span class="paranum">141</span>. Ekaṃ <a name="V1.0125"></a> samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Muttāhaṃ, bhikkhave, sabbapāsehi ye dibbā ye ca mānusā. Tumhepi, bhikkhave, muttā sabbapāsehi ye dibbā ye ca mānusā. Caratha, bhikkhave, cārikaṃ bahujanahitāya bahujanasukhāya lokānukampāya atthāya hitāya <a name="T1.0154"></a> sukhāya devamanussānaṃ. Mā ekena dve agamittha. Desetha, bhikkhave, dhammaṃ ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ <a name="M1.0107"></a> kevalaparipuṇṇaṃ parisuddhaṃ brahmacariyaṃ pakāsetha. Santi sattā apparajakkhajātikā, assavanatā dhammassa <a name="P1.0106"></a> parihāyanti. Bhavissanti dhammassa aññātāro. Ahampi, bhikkhave, yena uruvelā senānigamo tenupasaṅkamissāmi dhammadesanāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Baddhosi sabbapāsehi, ye dibbā ye ca mānusā;</p>



<p class="gathalast">Mahābandhanabaddhosi, na me samaṇa mokkhasī’’ti.</p>



<p class="gatha1">‘‘Muttāhaṃ sabbapāsehi, ye dibbā ye ca mānusā;</p>



<p class="gathalast">Mahābandhanamuttomhi, nihato tvamasi antakā’’ti.</p>



<p class="bodytext">Atha kho māro pāpimā…pe… tatthevantaradhāyīti.</p>



<p class="subhead">6. Sappasuttaṃ</p>



<p class="bodytext"><span class="newparamark" id="a1_para142"></span><a name="para142"></a><a name="para142_sn1"></a><span class="paranum">142</span>. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati.</p>



<p class="bodytext">Atha <a name="T1.0155"></a><a name="V1.0126"></a> kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ sapparājavaṇṇaṃ abhinimminitvā yena bhagavā tenupasaṅkami. Seyyathāpi nāma mahatī ekarukkhikā nāvā, evamassa kāyo hoti. Seyyathāpi nāma mahantaṃ soṇḍikākiḷañjaṃ, evamassa phaṇo hoti. Seyyathāpi nāma mahatī kosalikā kaṃsapāti, evamassa akkhīni bhavanti. Seyyathāpi nāma deve gaḷagaḷāyante vijjullatā niccharanti, evamassa mukhato jivhā niccharati. Seyyathāpi nāma kammāragaggariyā dhamamānāya saddo hoti, evamassa assāsapassāsānaṃ saddo hoti.</p>



<p class="bodytext">Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –</p>



<p class="gatha1">‘‘Yo suññagehāni sevati,</p>



<p class="gatha2">Seyyo so muni attasaññato;</p>



<p class="gatha3">Vossajja careyya tattha so,</p>



<p class="gathalast">Patirūpañhi tathāvidhassa taṃ.</p>



<p class="gatha1">‘‘Carakā <a name="M1.0108"></a> bahū bheravā bahū,</p>



<p class="gatha2">Atho ḍaṃsasarīsapā <span class="note">[ḍaṃsa siriṃsapā (sī. syā. kaṃ. pī.)]</span> bahū;</p>



<p class="gatha3">Lomampi <a name="P1.0107"></a> na tattha iñjaye,</p>



<p class="gathalast">Suññāgāragato mahāmuni.</p>



<p class="gatha1">‘‘Nabhaṃ <a name="T1.0156"></a> phaleyya pathavī caleyya,</p>



<p class="gatha2">Sabbepi pāṇā uda santaseyyuṃ;</p>



<p class="gatha3">Sallampi ce urasi pakappayeyyuṃ,</p>



<p class="gathalast">Upadhīsu tāṇaṃ na karonti buddhā’’ti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">7. Supatisuttaṃ</p>



<p class="bodytext"><span class="newparamark" id="a1_para143"></span><a name="para143"></a><a name="para143_sn1"></a><span class="paranum">143</span>. Ekaṃ <a name="V1.0127"></a> samayaṃ bhagavā rājagahe viharati veḷuvane kalandakanivāpe. Atha kho bhagavā bahudevarattiṃ abbhokāse caṅkamitvā rattiyā paccūsasamayaṃ pāde pakkhāletvā vihāraṃ pavisitvā dakkhiṇena passena sīhaseyyaṃ kappesi pāde pādaṃ accādhāya sato sampajāno uṭṭhānasaññaṃ manasi karitvā. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Kiṃ soppasi kiṃ nu soppasi,</p>



<p class="gatha2">Kimidaṃ soppasi dubbhago <span class="note">[dubbhato (syā. kaṃ.), dubbhayo (pī.)]</span> viya;</p>



<p class="gatha3">Suññamagāranti soppasi,</p>



<p class="gathalast">Kimidaṃ soppasi sūriye uggate’’ti.</p>



<p class="gatha1">‘‘Yassa <a name="T1.0157"></a> jālinī visattikā,</p>



<p class="gatha2">Taṇhā natthi kuhiñci netave;</p>



<p class="gatha3">Sabbūpadhiparikkhayā buddho,</p>



<p class="gathalast">Soppati kiṃ tavettha mārā’’ti.</p>



<p class="bodytext">Atha kho māro pāpimā…pe… tatthevantaradhāyīti.</p>



<p class="subhead">8. Nandatisuttaṃ</p>



<p class="bodytext"><span class="newparamark" id="a1_para144"></span><a name="para144"></a><a name="para144_sn1"></a><span class="paranum">144</span>. Evaṃ <a name="M1.0109"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho māro pāpimā yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –</p>



<p class="gatha1">‘‘Nandati puttehi puttimā, gomā gobhi tatheva nandati;</p>



<p class="gathalast">Upadhīhi <a name="P1.0108"></a> narassa nandanā, na hi so nandati yo nirūpadhī’’ti.</p>



<p class="gatha1">‘‘Socati <a name="V1.0128"></a> puttehi puttimā, gomā gobhi tatheva socati;</p>



<p class="gathalast">Upadhīhi narassa socanā, na hi so socati yo nirūpadhī’’ti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">9. Paṭhamaāyusuttaṃ</p>



<p class="bodytext"><span class="newparamark" id="a1_para145"></span><a name="para145"></a><a name="para145_sn1"></a><span class="paranum">145</span>. Evaṃ <a name="T1.0158"></a> me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti.</p>



<p class="bodytext">Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Dīghamāyu manussānaṃ, na naṃ hīḷe suporiso;</p>



<p class="gathalast">Careyya khīramattova, natthi maccussa āgamo’’ti.</p>



<p class="gatha1">‘‘Appamāyu manussānaṃ, hīḷeyya naṃ suporiso;</p>



<p class="gathalast">Careyyādittasīsova, natthi maccussa nāgamo’’ti.</p>



<p class="bodytext">Atha kho māro…pe… tatthevantaradhāyīti.</p>



<p class="subhead">10. Dutiyaāyusuttaṃ</p>



<p class="bodytext"><span class="newparamark" id="a1_para146"></span><a name="para146"></a><a name="para146_sn1"></a><span class="paranum">146</span>. Evaṃ <a name="V1.0129"></a><a name="M1.0110"></a> me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā…pe… etadavoca –</p>



<p class="bodytext">‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti.</p>



<p class="bodytext">Atha kho māro pāpimā yena bhagavā tenupasaṅkami; upasaṅkamitvā <a name="T1.0159"></a> bhagavantaṃ gāthāya ajjhabhāsi –</p>



<p class="gatha1">‘‘Nāccayanti <a name="P1.0109"></a> ahorattā, jīvitaṃ nūparujjhati;</p>



<p class="gathalast">Āyu anupariyāyati, maccānaṃ nemīva rathakubbara’’nti.</p>



<p class="gatha1">‘‘Accayanti ahorattā, jīvitaṃ uparujjhati;</p>



<p class="gathalast">Āyu khīyati maccānaṃ, kunnadīnaṃva odaka’’nti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="centered">Paṭhamo vaggo.</p>



<p class="bodytext">Tassuddānaṃ –</p>



<p class="gatha1">Tapokammañca nāgo ca, subhaṃ pāsena te duve;</p>



<p class="gathalast">Sappo supati nandanaṃ, āyunā apare duveti.</p>



<p class="title">2. Dutiyavaggo</p>



<p class="subhead">1. Pāsāṇasuttaṃ</p>



<p class="bodytext"><span class="newparamark" id="a1_para147"></span><a name="para147"></a><a name="para147_sn1"></a><span class="paranum">147</span>. Ekaṃ <a name="T1.0160"></a><a name="V1.0130"></a> samayaṃ bhagavā rājagahe viharati gijjhakūṭe pabbate. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo yena bhagavā <a name="M1.0111"></a> tenupasaṅkami; upasaṅkamitvā bhagavato avidūre mahante pāsāṇe padālesi.</p>



<p class="bodytext">Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</p>



<p class="gatha1">‘‘Sacepi kevalaṃ sabbaṃ, gijjhakūṭaṃ calessasi <span class="note">[gaḷeyyasi (syā. kaṃ.), caleyyāsi (ka.)]</span>;</p>



<p class="gathalast">Neva sammāvimuttānaṃ, buddhānaṃ atthi iñjita’’ntntti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">2. Kinnusīhasuttaṃ</p>



<p class="bodytext"><span class="newparamark" id="a1_para148"></span><a name="para148"></a><a name="para148_sn1"></a><span class="paranum">148</span>. Ekaṃ samayaṃ bhagavā sāvatthiyaṃ viharati jetavane anāthapiṇḍikassa <a name="T1.0161"></a> ārāme. Tena kho pana samayena bhagavā mahatiyā parisāya parivuto dhammaṃ deseti.</p>



<p class="bodytext">Atha <a name="P1.0110"></a> kho mārassa pāpimato etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Kinnu <a name="V1.0131"></a> sīhova nadasi, parisāyaṃ visārado;</p>



<p class="gathalast">Paṭimallo hi te atthi, vijitāvī nu maññasī’’ti.</p>



<p class="gatha1">‘‘Nadanti ve mahāvīrā, parisāsu visāradā;</p>



<p class="gathalast">Tathāgatā balappattā, tiṇṇā loke visattika’’nti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">3. Sakalikasuttaṃ</p>



<p class="bodytext"><span class="newparamark" id="a1_para149"></span><a name="para149"></a><a name="para149_sn1"></a><span class="paranum">149</span>. Evaṃ me sutaṃ – ekaṃ samayaṃ bhagavā rājagahe viharati maddakucchismiṃ migadāye. Tena kho pana samayena bhagavato pādo sakalikāya <a name="M1.0112"></a> khato hoti, bhusā sudaṃ bhagavato vedanā vattanti sārīrikā dukkhā tibbā kharā kaṭukā asātā amanāpā. Tā sudaṃ bhagavā sato sampajāno adhivāseti avihaññamāno. Atha kho bhagavā catugguṇaṃ saṅghāṭiṃ paññapetvā dakkhiṇena passena sīhaseyyaṃ kappesi <a name="T1.0162"></a> pāde pādaṃ accādhāya sato sampajāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Mandiyā nu kho sesi udāhu kāveyyamatto,</p>



<p class="gatha2">Atthā nu te sampacurā na santi;</p>



<p class="gatha3">Eko vivitte sayanāsanamhi,</p>



<p class="gathalast">Niddāmukho kimidaṃ soppase vā’’ti.</p>



<p class="gatha1">‘‘Na mandiyā sayāmi nāpi kāveyyamatto,</p>



<p class="gatha2">Atthaṃ sameccāhamapetasoko;</p>



<p class="gatha3">Eko vivitte sayanāsanamhi,</p>



<p class="gathalast">Sayāmahaṃ sabbabhūtānukampī.</p>



<p class="gatha1">‘‘Yesampi sallaṃ urasi paviṭṭhaṃ,</p>



<p class="gatha2">Muhuṃ muhuṃ hadayaṃ vedhamānaṃ;</p>



<p class="gatha3">Tepīdha <a name="V1.0132"></a> soppaṃ labhare sasallā,</p>



<p class="gathalast">Tasmā <a name="P1.0111"></a> ahaṃ na supe vītasallo.</p>



<p class="gatha1">‘‘Jaggaṃ na saṅke napi bhemi sottuṃ,</p>



<p class="gatha2">Rattindivā nānutapanti māmaṃ;</p>



<p class="gatha3">Hāniṃ na passāmi kuhiñci loke,</p>



<p class="gathalast">Tasmā supe sabbabhūtānukampī’’ti.</p>



<p class="bodytext">Atha <a name="T1.0163"></a> kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">4. Patirūpasuttaṃ</p>



<p class="bodytext"><span class="newparamark" id="a1_para150"></span><a name="para150"></a><a name="para150_sn1"></a><span class="paranum">150</span>. Ekaṃ samayaṃ bhagavā kosalesu viharati ekasālāyaṃ brāhmaṇagāme. Tena kho pana samayena bhagavā mahatiyā gihiparisāya parivuto dhammaṃ deseti.</p>



<p class="bodytext">Atha <a name="M1.0113"></a> kho mārassa pāpimato etadahosi – ‘‘ayaṃ kho samaṇo gotamo mahatiyā gihiparisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Netaṃ tava patirūpaṃ, yadaññamanusāsasi;</p>



<p class="gathalast">Anurodhavirodhesu, mā sajjittho tadācara’’nti.</p>



<p class="gatha1">‘‘Hitānukampī sambuddho, yadaññamanusāsati;</p>



<p class="gathalast">Anurodhavirodhehi, vippamutto tathāgato’’ti.</p>



<p class="bodytext">Atha <a name="V1.0133"></a> kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">5. Mānasasuttaṃ</p>



<p class="bodytext"><span class="newparamark" id="a1_para151"></span><a name="para151"></a><a name="para151_sn1"></a><span class="paranum">151</span>. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha <a name="T1.0164"></a> kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Antalikkhacaro pāso, yvāyaṃ carati mānaso;</p>



<p class="gathalast">Tena taṃ bādhayissāmi, na me samaṇa mokkhasī’’ti.</p>



<p class="gatha1">‘‘Rūpā saddā rasā gandhā, phoṭṭhabbā ca manoramā;</p>



<p class="gathalast">Ettha me vigato chando, nihato tvamasi antakā’’ti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">6. Pattasuttaṃ</p>



<p class="bodytext"><span class="newparamark" id="a1_para152"></span><a name="para152"></a><a name="para152_sn1"></a><span class="paranum">152</span>. Sāvatthinidānaṃ<a name="P1.0112"></a>. Tena kho pana samayena bhagavā pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti <span class="note">[samādāpeti (?)]</span> samuttejeti sampahaṃseti. Te ca bhikkhū aṭṭhiṃ katvā <span class="note">[aṭṭhikatvā (sī. syā. kaṃ. pī.)]</span> manasi <a name="M1.0114"></a> katvā sabbacetasā <span class="note">[sabbacetaso (sī. syā. kaṃ. pī.), sabbaṃ cetasā (ka.)]</span> samannāharitvā ohitasotā dhammaṃ suṇanti.</p>



<p class="bodytext">Atha kho mārassa pāpimato etadahosi – ‘‘ayaṃ kho samaṇo gotamo pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā <a name="V1.0134"></a> dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti.</p>



<p class="bodytext">Tena kho pana samayena sambahulā pattā abbhokāse nikkhittā honti. Atha <a name="T1.0165"></a> kho māro pāpimā balībaddavaṇṇaṃ abhinimminitvā yena te pattā tenupasaṅkami. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, eso balībaddo patte bhindeyyā’’ti. Evaṃ vutte bhagavā taṃ bhikkhuṃ etadavoca – ‘‘na so, bhikkhu, balībaddo. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</p>



<p class="gatha1">‘‘Rūpaṃ vedayitaṃ saññā, viññāṇaṃ yañca saṅkhataṃ;</p>



<p class="gathalast">Nesohamasmi netaṃ me, evaṃ tattha virajjati.</p>



<p class="gatha1">‘‘Evaṃ virattaṃ khemattaṃ, sabbasaṃyojanātigaṃ;</p>



<p class="gathalast">Anvesaṃ sabbaṭṭhānesu, mārasenāpi nājjhagā’’ti.</p>



<p class="bodytext">Atha kho māro pāpimā…pe… tatthevantaradhāyīti.</p>



<p class="subhead">7. Chaphassāyatanasuttaṃ</p>



<p class="bodytext"><span class="newparamark" id="a1_para153"></span><a name="para153"></a><a name="para153_sn1"></a><span class="paranum">153</span>. Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Tena <a name="P1.0113"></a> kho pana samayena bhagavā channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti.</p>



<p class="bodytext">Atha <a name="M1.0115"></a> kho mārassa pāpimato etadahosi – ‘‘ayaṃ kho samaṇo gotamo channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sappahaṃseti<a name="T1.0166"></a>. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā <a name="V1.0135"></a> dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavato avidūre mahantaṃ bhayabheravaṃ saddamakāsi, apissudaṃ pathavī maññe undrīyati <span class="note">[udrīyati (sī. syā. kaṃ. pī) u + dara + ya + ti = udrīyati]</span>. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, esā pathavī maññe undrīyatī’’ti. Evaṃ vutte, bhagavā taṃ bhikkhuṃ etadavoca – ‘‘nesā bhikkhu pathavī undrīyati. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</p>



<p class="gatha1">‘‘Rūpā saddā rasā gandhā, phassā dhammā ca kevalā;</p>



<p class="gathalast">Etaṃ lokāmisaṃ ghoraṃ, ettha loko vimucchito.</p>



<p class="gatha1">‘‘Etañca samatikkamma, sato buddhassa sāvako;</p>



<p class="gathalast">Māradheyyaṃ atikkamma, ādiccova virocatī’’ti.</p>



<p class="bodytext">Atha kho māro pāpimā…pe… tatthevantaradhāyīti.</p>



<p class="subhead">8. Piṇḍasuttaṃ</p>



<p class="bodytext"><span class="newparamark" id="a1_para154"></span><a name="para154"></a><a name="para154_sn1"></a><span class="paranum">154</span>. Ekaṃ samayaṃ bhagavā magadhesu viharati pañcasālāyaṃ brāhmaṇagāme. Tena <a name="P1.0114"></a> kho pana samayena pañcasālāyaṃ brāhmaṇagāme kumārikānaṃ <a name="T1.0167"></a> pāhunakāni bhavanti. Atha kho bhagavā pubbaṇhasamayaṃ nivāsetvā pattacīvaramādāya pañcasālaṃ brāhmaṇagāmaṃ piṇḍāya pāvisi. Tena kho pana samayena pañcasāleyyakā brāhmaṇagahapatikā mārena pāpimatā anvāviṭṭhā bhavanti – mā samaṇo gotamo piṇḍamalatthāti.</p>



<p class="bodytext">Atha kho bhagavā yathādhotena pattena pañcasālaṃ brāhmaṇagāmaṃ piṇḍāya pāvisi tathādhotena <span class="note">[yathādhotena (?)]</span> pattena paṭikkami. Atha kho māro pāpimā yena bhagavā tenupasaṅkami; upasaṅkamitvā bhagavantaṃ etadavoca – ‘‘api <a name="M1.0116"></a> tvaṃ, samaṇa, piṇḍamalatthā’’ti? ‘‘Tathā nu tvaṃ, pāpima, akāsi yathāhaṃ piṇḍaṃ <a name="V1.0136"></a> na labheyya’’nti. ‘‘Tena hi, bhante, bhagavā dutiyampi pañcasālaṃ brāhmaṇagāmaṃ piṇḍāya pavisatu. Tathāhaṃ karissāmi yathā bhagavā piṇḍaṃ lacchatī’’ti.</p>



<p class="gatha1">‘‘Apuññaṃ pasavi māro, āsajja naṃ tathāgataṃ;</p>



<p class="gathalast">Kiṃ nu maññasi pāpima, na me pāpaṃ vipaccati.</p>



<p class="gatha1">‘‘Susukhaṃ vata jīvāma, yesaṃ no natthi kiñcanaṃ;</p>



<p class="gathalast">Pītibhakkhā bhavissāma, devā ābhassarā yathā’’ti.</p>



<p class="bodytext">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="subhead">9. Kassakasuttaṃ</p>



<p class="bodytext"><span class="newparamark" id="a1_para155"></span><a name="para155"></a><a name="para155_sn1"></a><span class="paranum">155</span>. Sāvatthinidānaṃ. Tena kho pana samayena bhagavā bhikkhūnaṃ nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti<a name="T1.0168"></a>. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti.</p>



<p class="bodytext">Atha <a name="P1.0115"></a> kho mārassa pāpimato etadahosi – ‘‘ayaṃ kho samaṇo gotamo bhikkhūnaṃ nibbānapaṭisaṃyuttāya dhammiyā kathāya…pe… yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā kassakavaṇṇaṃ abhinimminitvā mahantaṃ naṅgalaṃ khandhe karitvā dīghapācanayaṭṭhiṃ gahetvā haṭahaṭakeso sāṇasāṭinivattho kaddamamakkhitehi pādehi yena bhagavā tenupasaṅkami; upasaṅkamitvā bhagavantaṃ etadavoca – ‘‘api, samaṇa, balībadde addasā’’ti? ‘‘Kiṃ pana, pāpima, te balībaddehī’’ti? ‘‘Mameva, samaṇa, cakkhu, mama rūpā, mama cakkhusamphassaviññāṇāyatanaṃ. Kuhiṃ me, samaṇa, gantvā mokkhasi? Mameva, samaṇa, sotaṃ, mama saddā…pe… mameva, samaṇa, ghānaṃ, mama gandhā; mameva, samaṇa, jivhā, mama rasā; mameva, samaṇa, kāyo, mama phoṭṭhabbā; mameva, samaṇa, mano, mama dhammā, mama manosamphassaviññāṇāyatanaṃ. Kuhiṃ me, samaṇa, gantvā mokkhasī’’ti?</p>



<p class="bodytext">‘‘Taveva<a name="V1.0137"></a><a name="M1.0117"></a>, pāpima, cakkhu, tava rūpā, tava cakkhusamphassaviññāṇāyatanaṃ. Yattha ca kho, pāpima, natthi cakkhu, natthi rūpā, natthi cakkhusamphassaviññāṇāyatanaṃ, agati tava tattha, pāpima. Taveva, pāpima<a name="T1.0169"></a>, sotaṃ, tava saddā, tava sotasamphassaviññāṇāyatanaṃ. Yattha ca kho, pāpima, natthi sotaṃ, natthi saddā, natthi sotasamphassaviññāṇāyatanaṃ, agati tava tattha, pāpima. Taveva<a name="P1.0116"></a>, pāpima, ghānaṃ, tava gandhā, tava ghānasamphassaviññāṇāyatanaṃ. Yattha ca kho, pāpima, natthi ghānaṃ, natthi gandhā, natthi ghānasamphassaviññāṇāyatanaṃ, agati tava tattha, pāpima. Taveva, pāpima, jivhā, tava rasā, tava jivhāsamphassaviññāṇāyatanaṃ…pe… taveva, pāpima, kāyo, tava phoṭṭhabbā, tava kāyasamphassaviññāṇāyatanaṃ…pe… taveva, pāpima, mano, tava dhammā, tava manosamphassaviññāṇāyatanaṃ. Yattha ca kho, pāpima, natthi mano, natthi dhammā, natthi manosamphassaviññāṇāyatanaṃ, agati tava tattha, pāpimā’’ti.</p>



<p class="gatha1">‘‘Yaṃ vadanti mama yidanti, ye vadanti mamanti ca;</p>



<p class="gathalast">Ettha ce te mano atthi, na me samaṇa mokkhasī’’ti.</p>



<p class="gatha1">‘‘Yaṃ vadanti na taṃ mayhaṃ, ye vadanti na te ahaṃ;</p>



<p class="gathalast">Evaṃ pāpima jānāhi, na me maggampi dakkhasī’’ti.</p>



<p class="bodytext">Atha kho māro pāpimā…pe… tatthevantaradhāyīti.</p>



<p class="subhead">10. Rajjasuttaṃ</p>



<p class="bodytext"><span class="newparamark" id="a1_para156"></span><a name="para156"></a><a name="para156_sn1"></a><span class="paranum">156</span>. Ekaṃ samayaṃ bhagavā kosalesu viharati himavantapadese <span class="note">[himavantapasse (sī.)]</span> araññakuṭikāyaṃ. Atha kho bhagavato rahogatassa paṭisallīnassa evaṃ cetaso <a name="T1.0170"></a> parivitakko udapādi – ‘‘sakkā nu kho rajjaṃ kāretuṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti?</p>



<p class="bodytext">Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ etadavoca – ‘‘kāretu, bhante, bhagavā rajjaṃ, kāretu, sugato, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti. ‘‘Kiṃ pana me tvaṃ, pāpima, passasi yaṃ maṃ tvaṃ evaṃ vadesi – ‘kāretu, bhante, bhagavā rajjaṃ, kāretu sugato<a name="V1.0138"></a>, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ <a name="M1.0118"></a> dhammenā’’’ti? ‘‘Bhagavatā kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā. Ākaṅkhamāno ca, bhante, bhagavā himavantaṃ pabbatarājaṃ suvaṇṇaṃ tveva adhimucceyya suvaṇṇañca panassā’’ti <span class="note">[suvaṇṇapabbatassāti (sī. syā. kaṃ.), suvaṇṇañca pabbatassāti (pī.)]</span>.</p>



<p class="gatha1">‘‘Pabbatassa <a name="P1.0117"></a> suvaṇṇassa, jātarūpassa kevalo;</p>



<p class="gathalast">Dvittāva nālamekassa, iti vidvā samañcare.</p>



<p class="gatha1">‘‘Yo dukkhamaddakkhi yatonidānaṃ,</p>



<p class="gatha2">Kāmesu so jantu kathaṃ nameyya;</p>



<p class="gatha3">Upadhiṃ viditvā saṅgoti loke,</p>



<p class="gathalast">Tasseva jantu vinayāya sikkhe’’ti.</p>



<p class="bodytext">Atha kho <a name="T1.0171"></a> māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</p>



<p class="centered">Dutiyo vaggo.</p>



<p class="bodytext">Tassuddānaṃ –</p>



<p class="gatha1">Pāsāṇo sīho sakalikaṃ <span class="note">[sakkhalikaṃ (ka.)]</span>, patirūpañca mānasaṃ;</p>



<p class="gatha2">Pattaṃ āyatanaṃ piṇḍaṃ, kassakaṃ rajjena te dasāti.</p>



<p class="title">3. Tatiyavaggo</p>



<p class="subhead">1. Sambahulasuttaṃ</p>



<p class="bodytext"><span class="newparamark" id="a1_para157"></span><a name="para157"></a><a name="para157_sn1"></a><span class="paranum">157</span>. Evaṃ <a name="T1.0172"></a><a name="V1.0139"></a> me sutaṃ – ekaṃ samayaṃ bhagavā sakkesu viharati silāvatiyaṃ. Tena kho pana samayena sambahulā bhikkhū bhagavato avidūre appamattā ātāpino pahitattā viharanti. Atha kho māro pāpimā brāhmaṇavaṇṇaṃ abhinimminitvā mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena te bhikkhū tenupasaṅkami; upasaṅkamitvā te bhikkhū etadavoca – ‘‘daharā bhavanto <a name="M1.0119"></a> pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’’ti. ‘‘Na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti. Evaṃ <a name="P1.0118"></a> vutte, māro pāpimā sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkāmi.</p>



<p class="bodytext">Atha <a name="T1.0173"></a> kho te bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha mayaṃ, bhante, bhagavato avidūre appamattā ātāpino pahitattā viharāma. Atha kho, bhante, aññataro brāhmaṇo mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena mayaṃ tenupasaṅkami; upasaṅkamitvā amhe etadavoca – ‘daharā bhavanto pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’ti. Evaṃ vutte, mayaṃ, bhante, taṃ brāhmaṇaṃ etadavocumha – ‘na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā <a name="V1.0140"></a> vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’ti. Evaṃ vutte, bhante, so brāhmaṇo sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkanto’’ti.</p>



<p class="bodytext">‘‘Neso, bhikkhave, brāhmaṇo. Māro eso pāpimā tumhākaṃ vicakkhukammāya āgato’’ti. Atha kho bhagavā etamatthaṃ viditvā <a name="T1.0174"></a> tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Yo <a name="M1.0120"></a> dukkhamaddakkhi yatonidānaṃ,</p>



<p class="gatha2">Kāmesu so jantu kathaṃ nameyya;</p>



<p class="gatha3">Upadhiṃ viditvā saṅgoti loke,</p>



<p class="gathalast">Tasseva jantu vinayāya sikkhe’’ti.</p>



<p class="subhead">2. Samiddhisuttaṃ</p>



<p class="bodytext"><span class="newparamark" id="a1_para158"></span><a name="para158"></a><a name="para158_sn1"></a><span class="paranum">158</span>. Ekaṃ <a name="P1.0119"></a> samayaṃ bhagavā sakkesu viharati silāvatiyaṃ. Tena kho pana samayena āyasmā samiddhi bhagavato avidūre appamatto ātāpī pahitatto viharati. Atha kho āyasmato samiddhissa rahogatassa paṭisallīnassa evaṃ cetaso parivitakko udapādi – ‘‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’’ti. Atha kho māro pāpimā āyasmato samiddhissa cetasā cetoparivitakkamaññāya yenāyasmā samiddhi tenupasaṅkami; upasaṅkamitvā āyasmato samiddhissa avidūre mahantaṃ bhayabheravaṃ saddamakāsi, apissudaṃ pathavī maññe undrīyati.</p>



<p class="bodytext">Atha kho āyasmā samiddhi yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno <a name="T1.0175"></a> āyasmā samiddhi bhagavantaṃ etadavoca – ‘‘idhāhaṃ, bhante, bhagavato avidūre appamatto ātāpī pahitatto viharāmi. Tassa mayhaṃ, bhante, rahogatassa <a name="V1.0141"></a> paṭisallīnassa evaṃ cetaso parivitakko udapādi – ‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’ti. Tassa mayhaṃ, bhante, avidūre mahābhayabheravasaddo ahosi, apissudaṃ pathavī maññe undrīyatī’’ti.</p>



<p class="bodytext">‘‘Nesā, samiddhi, pathavī undrīyati. Māro eso pāpimā tuyhaṃ vicakkhukammāya āgato. Gaccha tvaṃ, samiddhi, tattheva appamatto ātāpī pahitatto viharāhī’’ti. ‘‘Evaṃ, bhante’’ti kho āyasmā samiddhi bhagavato paṭissutvā <a name="M1.0121"></a><a name="P1.0120"></a> uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Dutiyampi kho āyasmā samiddhi tattheva appamatto ātāpī pahitatto vihāsi. Dutiyampi kho āyasmato samiddhissa rahogatassa paṭisallīnassa…pe… dutiyampi kho māro pāpimā āyasmato samiddhissa cetasā cetoparivitakkamaññāya…pe… apissudaṃ pathavī maññe undrīyati. Atha kho āyasmā samiddhi māraṃ <a name="T1.0176"></a> pāpimantaṃ gāthāya ajjhabhāsi –</p>



<p class="gatha1">‘‘Saddhāyāhaṃ pabbajito, agārasmā anagāriyaṃ;</p>



<p class="gatha2">Sati paññā ca me buddhā, cittañca susamāhitaṃ;</p>



<p class="gathalast">Kāmaṃ karassu rūpāni, neva maṃ byādhayissasī’’ti.</p>



<p class="bodytext">Atha kho māro pāpimā ‘‘jānāti maṃ samiddhi bhikkhū’’ti dukkhī dummano tatthevantaradhāyīti.</p>



<p class="subhead">3. Godhikasuttaṃ</p>



<p class="bodytext"><span class="newparamark" id="a1_para159"></span><a name="para159"></a><a name="para159_sn1"></a><span class="paranum">159</span>. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena āyasmā godhiko isigilipasse viharati kāḷasilāyaṃ. Atha kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Atha kho āyasmā godhiko tamhā sāmayikāya cetovimuttiyā parihāyi<a name="V1.0142"></a>. Dutiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Dutiyampi kho āyasmā godhiko tamhā sāmayikāya cetovimuttiyā parihāyi. Tatiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Tatiyampi kho āyasmā godhiko tamhā…pe… parihāyi. Catutthampi kho āyasmā godhiko appamatto…pe… vimuttiṃ phusi<a name="T1.0177"></a>. Catutthampi kho āyasmā godhiko tamhā…pe… parihāyi. Pañcamampi <a name="P1.0121"></a> kho āyasmā godhiko…pe… cetovimuttiṃ phusi. Pañcamampi kho āyasmā…pe… vimuttiyā parihāyi. Chaṭṭhampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Chaṭṭhampi kho āyasmā godhiko tamhā sāmayikāya cetovimuttiyā parihāyi. Sattamampi <a name="M1.0122"></a> kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi.</p>



<p class="bodytext">Atha kho āyasmato godhikassa etadahosi – ‘‘yāva chaṭṭhaṃ khvāhaṃ sāmayikāya cetovimuttiyā parihīno. Yaṃnūnāhaṃ satthaṃ āhareyya’’nti. Atha kho māro pāpimā āyasmato godhikassa cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāhi ajjhabhāsi –</p>



<p class="gatha1">‘‘Mahāvīra mahāpañña, iddhiyā yasasā jala;</p>



<p class="gathalast">Sabbaverabhayātīta, pāde vandāmi cakkhuma.</p>



<p class="gatha1">‘‘Sāvako te mahāvīra, maraṇaṃ maraṇābhibhū;</p>



<p class="gathalast">Ākaṅkhati cetayati, taṃ nisedha jutindhara.</p>



<p class="gatha1">‘‘Kathañhi bhagavā tuyhaṃ, sāvako sāsane rato;</p>



<p class="gathalast">Appattamānaso sekkho, kālaṃ kayirā janesutā’’ti.</p>



<p class="bodytext">Tena kho pana samayena āyasmato godhikena satthaṃ āharitaṃ hoti. Atha kho bhagavā ‘‘māro ayaṃ pāpimā’’ iti viditvā māraṃ <a name="T1.0178"></a> pāpimantaṃ gāthāya ajjhabhāsi –</p>



<p class="gatha1">‘‘Evañhi <a name="V1.0143"></a> dhīrā kubbanti, nāvakaṅkhanti jīvitaṃ;</p>



<p class="gathalast">Samūlaṃ taṇhamabbuyha, godhiko parinibbuto’’ti.</p>



<p class="bodytext">Atha kho bhagavā bhikkhū āmantesi – ‘‘āyāma, bhikkhave, yena isigilipassaṃ kāḷasilā tenupasaṅkamissāma yattha godhikena kulaputtena satthaṃ āharita’’nti. ‘‘Evaṃ, bhante’’ti kho te bhikkhū bhagavato paccassosuṃ.</p>



<p class="bodytext">Atha kho bhagavā sambahulehi bhikkhūhi saddhiṃ yena isigilipassaṃ kāḷasilā tenupasaṅkami. Addasā kho bhagavā āyasmantaṃ godhikaṃ dūratova mañcake vivattakkhandhaṃ semānaṃ <span class="note">[seyyamānaṃ (syā. kaṃ.), soppamānaṃ (ka.)]</span>. Tena <a name="P1.0122"></a> kho pana samayena dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisaṃ.</p>



<p class="bodytext">Atha <a name="M1.0123"></a> kho bhagavā bhikkhū āmantesi – ‘‘passatha no tumhe, bhikkhave, etaṃ dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisa’’nti? ‘‘Evaṃ, bhante’’. ‘‘Eso kho, bhikkhave, māro pāpimā godhikassa kulaputtassa viññāṇaṃ samanvesati – ‘kattha godhikassa kulaputtassa viññāṇaṃ patiṭṭhita’nti? Appatiṭṭhitena ca, bhikkhave, viññāṇena godhiko kulaputto parinibbuto’’ti. Atha <a name="T1.0179"></a> kho māro pāpimā beluvapaṇḍuvīṇaṃ ādāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Uddhaṃ adho ca tiriyaṃ, disā anudisā svahaṃ;</p>



<p class="gathalast">Anvesaṃ nādhigacchāmi, godhiko so kuhiṃ gato’’ti.</p>



<p class="gatha1">‘‘Yo <span class="note">[so (sī. pī.)]</span> dhīro dhitisampanno, jhāyī jhānarato sadā;</p>



<p class="gathalast">Ahorattaṃ anuyuñjaṃ, jīvitaṃ anikāmayaṃ.</p>



<p class="gatha1">‘‘Jetvāna <a name="V1.0144"></a> maccuno <span class="note">[bhetvā namucino (sī.)]</span> senaṃ, anāgantvā punabbhavaṃ;</p>



<p class="gathalast">Samūlaṃ taṇhamabbuyha, godhiko parinibbuto’’ti.</p>



<p class="gatha1">‘‘Tassa sokaparetassa, vīṇā kacchā abhassatha;</p>



<p class="gathalast">Tato so dummano yakkho, tatthevantaradhāyathā’’ti <span class="note">[tatthevantaradhāyithāti (syā. kaṃ.), tattheva antaradhāyīti (ka.)]</span>.</p>



<p class="subhead">4. Sattavassānubandhasuttaṃ</p>



<p class="bodytext"><span class="newparamark" id="a1_para160"></span><a name="para160"></a><a name="para160_sn1"></a><span class="paranum">160</span>. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhe. Tena kho pana samayena māro pāpimā sattavassāni bhagavantaṃ anubandho hoti otārāpekkho otāraṃ alabhamāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Sokāvatiṇṇo <a name="P1.0123"></a> nu vanamhi jhāyasi,</p>



<p class="gatha2">Vittaṃ nu jīno uda patthayāno;</p>



<p class="gatha3">Āguṃ nu gāmasmimakāsi kiñci,</p>



<p class="gatha2">Kasmā <a name="T1.0180"></a> janena na karosi sakkhiṃ;</p>



<p class="gathalast">Sakkhī na sampajjati kenaci te’’ti.</p>



<p class="gatha1">‘‘Sokassa <a name="M1.0124"></a> mūlaṃ palikhāya sabbaṃ,</p>



<p class="gatha2">Anāgu jhāyāmi asocamāno;</p>



<p class="gatha3">Chetvāna sabbaṃ bhavalobhajappaṃ,</p>



<p class="gathalast">Anāsavo jhāyāmi pamattabandhū’’ti.</p>



<p class="gatha1">‘‘Yaṃ vadanti mama yidanti, ye vadanti mamanti ca;</p>



<p class="gathalast">Ettha ce te mano atthi, na me samaṇa mokkhasī’’ti.</p>



<p class="gatha1">‘‘Yaṃ <a name="V1.0145"></a> vadanti na taṃ mayhaṃ, ye vadanti na te ahaṃ;</p>



<p class="gathalast">Evaṃ pāpima jānāhi, na me maggampi dakkhasī’’ti.</p>



<p class="gatha1">‘‘Sace maggaṃ anubuddhaṃ, khemaṃ amatagāminaṃ;</p>



<p class="gathalast">Apehi gaccha tvameveko, kimaññamanusāsasī’’ti.</p>



<p class="gatha1">‘‘Amaccudheyyaṃ pucchanti, ye janā pāragāmino;</p>



<p class="gathalast">Tesāhaṃ puṭṭho akkhāmi, yaṃ saccaṃ taṃ nirūpadhi’’nti.</p>



<p class="bodytext">‘‘Seyyathāpi, bhante, gāmassa vā nigamassa vā avidūre pokkharaṇī. Tatrassa kakkaṭako. Atha kho, bhante, sambahulā kumārakā vā kumārikāyo vā tamhā gāmā vā nigamā vā nikkhamitvā yena sā pokkharaṇī tenupasaṅkameyyuṃ; upasaṅkamitvā taṃ kakkaṭakaṃ udakā uddharitvā thale patiṭṭhapeyyuṃ. Yaṃ yadeva hi so, bhante, kakkaṭako aḷaṃ abhininnāmeyya taṃ tadeva te kumārakā vā <a name="T1.0181"></a> kumārikāyo vā kaṭṭhena vā kathalāya vā sañchindeyyuṃ sambhañjeyyuṃ sampalibhañjeyyuṃ. Evañhi so, bhante, kakkaṭako sabbehi aḷehi sañchinnehi sambhaggehi sampalibhaggehi abhabbo taṃ pokkharaṇiṃ otarituṃ. Evameva kho, bhante, yāni kānici visūkāyikāni <span class="note">[yāni visukāyikāni (sī. pī. ka.)]</span> visevitāni vipphanditāni, sabbāni tāni <span class="note">[kānici kānici sabbāni (sī. pī. ka.)]</span> bhagavatā sañchinnāni sambhaggāni <a name="P1.0124"></a> sampalibhaggāni. Abhabbo dānāhaṃ, bhante, puna bhagavantaṃ upasaṅkamituṃ yadidaṃ otārāpekkho’’ti. Atha kho māro pāpimā bhagavato santike imā nibbejanīyā gāthāyo abhāsi –</p>



<p class="gatha1">‘‘Medavaṇṇañca pāsāṇaṃ, vāyaso anupariyagā;</p>



<p class="gathalast">Apettha muduṃ vindema, api assādanā siyā.</p>



<p class="gatha1">‘‘Aladdhā <a name="M1.0125"></a> tattha assādaṃ, vāyasetto apakkame;</p>



<p class="gathalast">Kākova selamāsajja, nibbijjāpema gotamā’’ti.</p>



<p class="subhead">5. Māradhītusuttaṃ</p>



<p class="bodytext"><span class="newparamark" id="a1_para161"></span><a name="para161"></a><a name="para161_sn1"></a><span class="paranum">161</span>. Atha <a name="V1.0146"></a> kho māro pāpimā bhagavato santike imā nibbejanīyā gāthāyo abhāsitvā tamhā ṭhānā apakkamma bhagavato avidūre pathaviyaṃ pallaṅkena nisīdi tuṇhībhūto maṅkubhūto pattakkhandho adhomukho pajjhāyanto appaṭibhāno kaṭṭhena bhūmiṃ vilikhanto. Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu; upasaṅkamitvā māraṃ pāpimantaṃ gāthāya <a name="T1.0182"></a> ajjhabhāsiṃsu –</p>



<p class="gatha1">‘‘Kenāsi dummano tāta, purisaṃ kaṃ nu socasi;</p>



<p class="gatha2">Mayaṃ taṃ rāgapāsena, āraññamiva kuñjaraṃ;</p>



<p class="gathalast">Bandhitvā ānayissāma, vasago te bhavissatī’’ti.</p>



<p class="gatha1">‘‘Arahaṃ sugato loke, na rāgena suvānayo;</p>



<p class="gathalast">Māradheyyaṃ atikkanto, tasmā socāmahaṃ bhusa’’nti.</p>



<p class="bodytext">Atha kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Atha kho bhagavā na manasākāsi, yathā taṃ anuttare upadhisaṅkhaye vimutto.</p>



<p class="bodytext">Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā. Yaṃnūna mayaṃ ekasataṃ ekasataṃ kumārivaṇṇasataṃ abhinimmineyyāmā’’ti. Atha <a name="P1.0125"></a> kho taṇhā ca arati ca ragā ca māradhītaro ekasataṃ ekasataṃ kumārivaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.</p>



<p class="bodytext">Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā<a name="T1.0183"></a>. Yaṃnūna mayaṃ ekasataṃ ekasataṃ avijātavaṇṇasataṃ abhinimmineyyāmā’’ti. Atha kho taṇhā ca arati ca ragā ca māradhītaro ekasataṃ ekasataṃ <a name="M1.0126"></a> avijātavaṇṇasataṃ <a name="V1.0147"></a> abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.</p>



<p class="bodytext">Atha kho taṇhā ca…pe… yaṃnūna mayaṃ ekasataṃ ekasataṃ sakiṃ vijātavaṇṇasataṃ abhinimmineyyāmāti. Atha kho taṇhā ca…pe… sakiṃ vijātavaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.</p>



<p class="bodytext">Atha kho taṇhā ca…pe… yaṃnūna mayaṃ ekasataṃ ekasataṃ duvijātavaṇṇasataṃ abhinimmineyyāmāti. Atha kho taṇhā ca…pe… duvijātavaṇṇasataṃ abhinimminitvā yena bhagavā…pe… yathā taṃ anuttare upadhisaṅkhaye vimutto. Atha kho taṇhā ca…pe… majjhimitthivaṇṇasataṃ abhinimmineyyāmāti. Atha kho taṇhā ca…pe… majjhimitthivaṇṇasataṃ abhinimminitvā…pe… anuttare upadhisaṅkhaye vimutto.</p>



<p class="bodytext">Atha kho taṇhā ca…pe… mahitthivaṇṇasataṃ abhinimmineyyāmāti<a name="T1.0184"></a>. Atha kho taṇhā ca…pe… mahitthivaṇṇasataṃ abhinimminitvā yena bhagavā…pe… anuttare upadhisaṅkhaye vimutto. Atha kho taṇhā ca arati ca ragā ca māradhītaro ekamantaṃ apakkamma etadavocuṃ – saccaṃ kira no pitā avoca –</p>



<p class="gatha1">‘‘Arahaṃ sugato loke, na rāgena suvānayo;</p>



<p class="gathalast">Māradheyyaṃ atikkanto, tasmā socāmahaṃ bhusa’’nti.</p>



<p class="bodytext">‘‘Yañhi mayaṃ samaṇaṃ vā brāhmaṇaṃ vā avītarāgaṃ iminā upakkamena upakkameyyāma hadayaṃ vāssa phaleyya, uṇhaṃ lohitaṃ vā mukhato uggaccheyya, ummādaṃ <a name="P1.0126"></a> vā pāpuṇeyya cittakkhepaṃ <a name="V1.0148"></a> vā. Seyyathā vā pana naḷo harito luto ussussati visussati milāyati; evameva ussusseyya visusseyya milāyeyyā’’ti.</p>



<p class="bodytext">Atha <a name="M1.0127"></a> kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā ekamantaṃ aṭṭhaṃsu. Ekamantaṃ ṭhitā kho taṇhā māradhītā bhagavantaṃ gāthāya ajjhabhāsi –</p>



<p class="gatha1">‘‘Sokāvatiṇṇo nu vanamhi jhāyasi,</p>



<p class="gatha2">Vittaṃ nu jīno uda patthayāno;</p>



<p class="gatha3">Āguṃ nu gāmasmimakāsi kiñci,</p>



<p class="gatha2">Kasmā janena na karosi sakkhiṃ;</p>



<p class="gathalast">Sakkhī na sampajjati kenaci te’’ti.</p>



<p class="gatha1">‘‘Atthassa <a name="T1.0185"></a> pattiṃ hadayassa santiṃ,</p>



<p class="gatha2">Jetvāna senaṃ piyasātarūpaṃ;</p>



<p class="gatha3">Ekohaṃ <span class="note">[ekāhaṃ (syā. kaṃ. pī. ka.)]</span> jhāyaṃ sukhamanubodhiṃ,</p>



<p class="gatha2">Tasmā janena na karomi sakkhiṃ;</p>



<p class="gathalast">Sakkhī na sampajjati kenaci me’’ti.</p>



<p class="bodytext">Atha kho arati <span class="note">[arati ca (ka.)]</span> māradhītā bhagavantaṃ gāthāya ajjhabhāsi –</p>



<p class="gatha1">‘‘Kathaṃ vihārībahulodha bhikkhu,</p>



<p class="gatha2">Pañcoghatiṇṇo atarīdha chaṭṭhaṃ;</p>



<p class="gatha3">Kathaṃ jhāyiṃ <span class="note">[kathaṃ jhāyaṃ (syā. kaṃ. pī.), kathajjhāyaṃ (ka.)]</span> bahulaṃ kāmasaññā,</p>



<p class="gathalast">Paribāhirā honti aladdha yo ta’’nti.</p>



<p class="gatha1">‘‘Passaddhakāyo suvimuttacitto,</p>



<p class="gatha2">Asaṅkharāno satimā anoko;</p>



<p class="gatha3">Aññāya <a name="V1.0149"></a> dhammaṃ avitakkajhāyī,</p>



<p class="gathalast">Na kuppati na sarati na thino <span class="note">[na kuppatī nassaratī na thīno (sī.)]</span>.</p>



<p class="gatha1">‘‘Evaṃvihārībahulodha bhikkhu,</p>



<p class="gatha2">Pañcoghatiṇṇo atarīdha chaṭṭhaṃ;</p>



<p class="gatha3">Evaṃ jhāyiṃ bahulaṃ kāmasaññā,</p>



<p class="gathalast">Paribāhirā honti aladdha yo ta’’nti.</p>



<p class="bodytext">Atha <a name="M1.0128"></a><a name="P1.0127"></a> kho ragā <span class="note">[ragāca (ka.)]</span> māradhītā bhagavato santike gāthāya ajjhabhāsi –</p>



<p class="gatha1">‘‘Acchejja <a name="T1.0186"></a> taṇhaṃ gaṇasaṅghacārī,</p>



<p class="gatha2">Addhā carissanti <span class="note">[tarissanti (sī.)]</span> bahū ca saddhā;</p>



<p class="gatha3">Bahuṃ vatāyaṃ janataṃ anoko,</p>



<p class="gathalast">Acchejja nessati maccurājassa pāra’’nti.</p>



<p class="gatha1">‘‘Nayanti ve mahāvīrā, saddhammena tathāgatā;</p>



<p class="gathalast">Dhammena nayamānānaṃ, kā usūyā vijānata’’nti.</p>



<p class="bodytext">Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu. Addasā kho māro pāpimā taṇhañca aratiñca ragañca māradhītaro dūratova āgacchantiyo. Disvāna gāthāhi ajjhabhāsi –</p>



<p class="gatha1">‘‘Bālā kumudanāḷehi, pabbataṃ abhimatthatha <span class="note">[abhimanthatha (sī.)]</span>;</p>



<p class="gathalast">Giriṃ nakhena khanatha, ayo dantehi khādatha.</p>



<p class="gatha1">‘‘Selaṃva sirasūhacca <span class="note">[sirasi ūhacca (sī.), sirasi ohacca (syā. kaṃ.)]</span>, pātāle gādhamesatha;</p>



<p class="gathalast">Khāṇuṃva urasāsajja, nibbijjāpetha gotamā’’ti.</p>



<p class="gatha1">‘‘Daddallamānā <a name="V1.0150"></a> āgañchuṃ, taṇhā ca aratī ragā;</p>



<p class="gathalast">Tā tattha panudī satthā, tūlaṃ bhaṭṭhaṃva māluto’’ti.</p>



<p class="centered">Tatiyo vaggo.</p>



<p class="bodytext">Tassuddānaṃ –</p>



<p class="gatha1">Sambahulā <a name="T1.0187"></a> samiddhi ca, godhikaṃ sattavassāni;</p>



<p class="gathalast">Dhītaraṃ desitaṃ buddha, seṭṭhena imaṃ mārapañcakanti.</p>



<p class="centered">Mārasaṃyuttaṃ samattaṃ.</p>


<a name="sn1_5"></a>


<p class="chapter">5. Bhikkhunīsaṃyuttaṃ</p>



<p class="subhead">1. Āḷavikāsuttaṃ</p>



<p class="bodytext"><span class="newparamark" id="a1_para162"></span><a name="para162"></a><a name="para162_sn1"></a><span class="paranum">162</span>. Evaṃ <a name="T1.0188"></a><a name="V1.0151"></a><a name="P1.0128"></a><a name="M1.0129"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho āḷavikā bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ tenupasaṅkami vivekatthinī. Atha kho māro pāpimā āḷavikāya bhikkhuniyā bhayaṃ chambhitattaṃ lomahaṃsaṃ uppādetukāmo vivekamhā cāvetukāmo yena āḷavikā bhikkhunī tenupasaṅkami; upasaṅkamitvā āḷavikaṃ bhikkhuniṃ gāthāya ajjhabhāsi –</p>



<p class="gatha1">‘‘Natthi nissaraṇaṃ loke, kiṃ vivekena kāhasi;</p>



<p class="gathalast">Bhuñjassu kāmaratiyo, māhu pacchānutāpinī’’ti.</p>



<p class="bodytext">Atha kho āḷavikāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho āḷavikāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo vivekamhā cāvetukāmo gāthaṃ bhāsatī’’ti. Atha kho āḷavikā bhikkhunī ‘‘māro ayaṃ pāpimā’’ iti viditvā māraṃ pāpimantaṃ <a name="T1.0189"></a> gāthāhi paccabhāsi –</p>



<p class="gatha1">‘‘Atthi nissaraṇaṃ loke, paññāya me suphussitaṃ <span class="note">[suphassitaṃ (sī. pī.)]</span>;</p>



<p class="gathalast">Pamattabandhu pāpima, na tvaṃ jānāsi taṃ padaṃ.</p>



<p class="gatha1">‘‘Sattisūlūpamā <a name="V1.0152"></a> kāmā, khandhāsaṃ adhikuṭṭanā;</p>



<p class="gathalast">Yaṃ tvaṃ kāmaratiṃ brūsi, arati mayha sā ahū’’ti.</p>



<p class="bodytext">Atha <a name="P1.0129"></a> kho māro pāpimā ‘‘jānāti maṃ āḷavikā bhikkhunī’’ti dukkhī dummano tatthevantaradhāyīti.</p>



<p class="subhead">2. Somāsuttaṃ</p>



<p class="bodytext"><span class="newparamark" id="a1_para163"></span><a name="para163"></a><a name="para163_sn1"></a><span class="paranum">163</span>. Sāvatthinidānaṃ<a name="M1.0130"></a>. Atha kho somā bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā somāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena somā bhikkhunī tenupasaṅkami; upasaṅkamitvā somaṃ bhikkhuniṃ gāthāya ajjhabhāsi –</p>



<p class="gatha1">‘‘Yaṃ taṃ isīhi pattabbaṃ, ṭhānaṃ durabhisambhavaṃ;</p>



<p class="gathalast">Na taṃ dvaṅgulapaññāya, sakkā pappotumitthiyā’’ti.</p>



<p class="bodytext">Atha kho somāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho somāya bhikkhuniyā <a name="T1.0190"></a> etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho somā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –</p>



<p class="gatha1">‘‘Itthibhāvo kiṃ kayirā, cittamhi susamāhite;</p>



<p class="gathalast">Ñāṇamhi vattamānamhi, sammā dhammaṃ vipassato.</p>



<p class="gatha1">‘‘Yassa <a name="V1.0153"></a> nūna siyā evaṃ, itthāhaṃ purisoti vā;</p>



<p class="gathalast">Kiñci vā pana aññasmi <span class="note">[asmīti (syā. kaṃ. pī.)]</span>, taṃ māro vattumarahatī’’ti.</p>



<p class="bodytext">Atha kho māro pāpimā ‘‘jānāti maṃ somā bhikkhunī’’ti dukkhī dummano tatthevantaradhāyīti.</p>



<p class="subhead">3. Kisāgotamīsuttaṃ</p>



<p class="bodytext"><span class="newparamark" id="a1_para164"></span><a name="para164"></a><a name="para164_sn1"></a><span class="paranum">164</span>. Sāvatthinidānaṃ. Atha kho kisāgotamī bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā <a name="P1.0130"></a> yena andhavanaṃ tenupasaṅkami<a name="M1.0131"></a>, divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā kisāgotamiyā bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena kisāgotamī bhikkhunī tenupasaṅkami; upasaṅkamitvā kisāgotamiṃ bhikkhuniṃ gāthāya ajjhabhāsi –</p>



<p class="gatha1">‘‘Kiṃ <a name="T1.0191"></a> nu tvaṃ mataputtāva, ekamāsi rudammukhī;</p>



<p class="gathalast">Vanamajjhagatā ekā, purisaṃ nu gavesasī’’ti.</p>



<p class="bodytext">Atha kho kisāgotamiyā bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho kisāgotamiyā bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti.</p>



<p class="bodytext">Atha kho kisāgotamī bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –</p>



<p class="gatha1">‘‘Accantaṃ <a name="V1.0154"></a> mataputtāmhi, purisā etadantikā;</p>



<p class="gathalast">Na socāmi na rodāmi, na taṃ bhāyāmi āvuso.</p>



<p class="gatha1">‘‘Sabbattha vihatā nandī, tamokkhandho padālito;</p>



<p class="gathalast">Jetvāna maccuno <span class="note">[jetvā namucino (sī.)]</span> senaṃ, viharāmi anāsavā’’ti.</p>



<p class="bodytext">Atha kho māro pāpimā ‘‘jānāti maṃ kisāgotamī bhikkhunī’’ti dukkhī dummano tatthevantaradhāyīti.</p>



<p class="subhead">4. Vijayāsuttaṃ</p>



<p class="bodytext"><span class="newparamark" id="a1_para165"></span><a name="para165"></a><a name="para165_sn1"></a><span class="paranum">165</span>. Sāvatthinidānaṃ. Atha kho vijayā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā vijayāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena vijayā bhikkhunī tenupasaṅkami; upasaṅkamitvā vijayaṃ bhikkhuniṃ gāthāya ajjhabhāsi –</p>



<p class="gatha1">‘‘Daharā <a name="T1.0192"></a><a name="M1.0132"></a><a name="P1.0131"></a> tvaṃ rūpavatī, ahañca daharo susu;</p>



<p class="gathalast">Pañcaṅgikena turiyena, ehayyebhiramāmase’’ti <span class="note">[ehi ayye ramāmaseti (sī.)]</span>.</p>



<p class="bodytext">Atha kho vijayāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho vijayāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho vijayā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –</p>



<p class="gatha1">‘‘Rūpā saddā rasā gandhā, phoṭṭhabbā ca manoramā;</p>



<p class="gathalast">Niyyātayāmi tuyheva, māra nāhaṃ tenatthikā.</p>



<p class="gatha1">‘‘Iminā <a name="V1.0155"></a> pūtikāyena, bhindanena pabhaṅgunā;</p>



<p class="gathalast">Aṭṭīyāmi harāyāmi, kāmataṇhā samūhatā.</p>



<p class="gatha1">‘‘Ye ca rūpūpagā sattā, ye ca arūpaṭṭhāyino <span class="note">[āruppaṭṭhāyino (sī. pī.)]</span>;</p>



<p class="gathalast">Yā ca santā samāpatti, sabbattha vihato tamo’’ti.</p>



<p class="bodytext">Atha kho māro pāpimā ‘‘jānāti maṃ vijayā bhikkhunī’’ti dukkhī dummano tatthevantaradhāyīti.</p>



<p class="subhead">5. Uppalavaṇṇāsuttaṃ</p>



<p class="bodytext"><span class="newparamark" id="a1_para166"></span><a name="para166"></a><a name="para166_sn1"></a><span class="paranum">166</span>. Sāvatthinidānaṃ. Atha kho uppalavaṇṇā bhikkhunī pubbaṇhasamayaṃ nivāsetvā…pe… aññatarasmiṃ supupphitasālarukkhamūle aṭṭhāsi. Atha <a name="T1.0193"></a> kho māro pāpimā uppalavaṇṇāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena uppalavaṇṇā bhikkhunī tenupasaṅkami; upasaṅkamitvā uppalavaṇṇaṃ bhikkhuniṃ gāthāya ajjhabhāsi –</p>



<p class="gatha1">‘‘Supupphitaggaṃ upagamma bhikkhuni,</p>



<p class="gatha2">Ekā tuvaṃ tiṭṭhasi sālamūle;</p>



<p class="gatha3">Na catthi te dutiyā vaṇṇadhātu,</p>



<p class="gathalast">Bāle na tvaṃ bhāyasi dhuttakāna’’nti.</p>



<p class="bodytext">Atha <a name="M1.0133"></a> kho uppalavaṇṇāya bhikkhuniyā etadahosi – ‘‘ko <a name="P1.0132"></a> nu khvāyaṃ manusso vā amanusso vā gāthaṃ bhāsatī’’ti? Atha kho uppalavaṇṇāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho uppalavaṇṇā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –</p>



<p class="gatha1">‘‘Sataṃ <a name="V1.0156"></a> sahassānipi dhuttakānaṃ,</p>



<p class="gatha2">Idhāgatā tādisakā bhaveyyuṃ;</p>



<p class="gatha3">Lomaṃ na iñjāmi na santasāmi,</p>



<p class="gathalast">Na māra bhāyāmi tamekikāpi.</p>



<p class="gatha1">‘‘Esā antaradhāyāmi, kucchiṃ vā pavisāmi te;</p>



<p class="gathalast">Pakhumantarikāyampi, tiṭṭhantiṃ maṃ na dakkhasi.</p>



<p class="gatha1">‘‘Cittasmiṃ <a name="T1.0194"></a> vasībhūtāmhi, iddhipādā subhāvitā;</p>



<p class="gathalast">Sabbabandhanamuttāmhi, na taṃ bhāyāmi āvuso’’ti.</p>



<p class="bodytext">Atha kho māro pāpimā ‘‘jānāti maṃ uppalavaṇṇā bhikkhunī’’ti dukkhī dummano tatthevantaradhāyīti.</p>



<p class="subhead">6. Cālāsuttaṃ</p>



<p class="bodytext"><span class="newparamark" id="a1_para167"></span><a name="para167"></a><a name="para167_sn1"></a><span class="paranum">167</span>. Sāvatthinidānaṃ. Atha kho cālā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā yena cālā bhikkhunī tenupasaṅkami; upasaṅkamitvā cālaṃ bhikkhuniṃ etadavoca – ‘‘kiṃ nu tvaṃ, bhikkhuni, na rocesī’’ti? ‘‘Jātiṃ khvāhaṃ, āvuso, na rocemī’’ti.</p>



<p class="gatha1">‘‘Kiṃ nu jātiṃ na rocesi, jāto kāmāni bhuñjati;</p>



<p class="gathalast">Ko nu taṃ idamādapayi, jātiṃ mā roca <span class="note">[mā rocesi (sī. pī.)]</span> bhikkhunī’’ti.</p>



<p class="gatha1">‘‘Jātassa maraṇaṃ hoti, jāto dukkhāni phussati <span class="note">[passati (sī. pī.)]</span>;</p>



<p class="gathalast">Bandhaṃ vadhaṃ pariklesaṃ, tasmā jātiṃ na rocaye.</p>



<p class="gatha1">‘‘Buddho <a name="M1.0134"></a> dhammamadesesi, jātiyā samatikkamaṃ;</p>



<p class="gathalast">Sabbadukkhappahānāya, so maṃ sacce nivesayi.</p>



<p class="gatha1">‘‘Ye <a name="V1.0157"></a><a name="P1.0133"></a> ca rūpūpagā sattā, ye ca arūpaṭṭhāyino;</p>



<p class="gathalast">Nirodhaṃ appajānantā, āgantāro punabbhava’’nti.</p>



<p class="bodytext">Atha kho māro pāpimā ‘‘jānāti maṃ cālā bhikkhunī’’ti dukkhī dummano tatthevantaradhāyīti.</p>



<p class="subhead">7. Upacālāsuttaṃ</p>



<p class="bodytext"><span class="newparamark" id="a1_para168"></span><a name="para168"></a><a name="para168_sn1"></a><span class="paranum">168</span>. Sāvatthinidānaṃ<a name="T1.0195"></a>. Atha kho upacālā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā yena upacālā bhikkhunī tenupasaṅkami; upasaṅkamitvā upacālaṃ bhikkhuniṃ etadavoca – ‘‘kattha nu tvaṃ, bhikkhuni, uppajjitukāmā’’ti? ‘‘Na khvāhaṃ, āvuso, katthaci uppajjitukāmā’’ti.</p>



<p class="gatha1">‘‘Tāvatiṃsā ca yāmā ca, tusitā cāpi devatā;</p>



<p class="gatha2">Nimmānaratino devā, ye devā vasavattino;</p>



<p class="gathalast">Tattha cittaṃ paṇidhehi, ratiṃ paccanubhossasī’’ti.</p>



<p class="gatha1">‘‘Tāvatiṃsā ca yāmā ca, tusitā cāpi devatā;</p>



<p class="gatha2">Nimmānaratino devā, ye devā vasavattino;</p>



<p class="gathalast">Kāmabandhanabaddhā te, enti māravasaṃ puna.</p>



<p class="gatha1">‘‘Sabbo ādīpito <span class="note">[sabbova āditto (syā. kaṃ.)]</span> loko, sabbo loko padhūpito;</p>



<p class="gathalast">Sabbo pajjalito <span class="note">[pajjalito (sabbattha)]</span> loko, sabbo loko pakampito.</p>



<p class="gatha1">‘‘Akampitaṃ apajjalitaṃ <span class="note">[acalitaṃ (sī. syā. kaṃ. pī.)]</span>, aputhujjanasevitaṃ;</p>



<p class="gathalast">Agati yattha mārassa, tattha me nirato mano’’ti.</p>



<p class="bodytext">Atha <a name="V1.0158"></a> kho māro pāpimā ‘‘jānāti maṃ upacālā bhikkhunī’’ti dukkhī dummano tatthevantaradhāyīti.</p>



<p class="subhead">8. Sīsupacālāsuttaṃ</p>



<p class="bodytext"><span class="newparamark" id="a1_para169"></span><a name="para169"></a><a name="para169_sn1"></a><span class="paranum">169</span>. Sāvatthinidānaṃ<a name="M1.0135"></a>. Atha kho sīsupacālā <span class="note">[sīsūpacālā (sī.)]</span> bhikkhunī pubbaṇhasamayaṃ nivāsetvā <a name="T1.0196"></a> …pe… aññatarasmiṃ rukkhamūle divāvihāraṃ nisīdi. Atha kho māro pāpimā yena sīsupacālā bhikkhunī tenupasaṅkami; upasaṅkamitvā sīsupacālaṃ bhikkhuniṃ etadavoca – ‘‘kassa nu tvaṃ, bhikkhuni, pāsaṇḍaṃ rocesī’’ti? ‘‘Na khvāhaṃ, āvuso, kassaci pāsaṇḍaṃ rocemī’’ti.</p>



<p class="gatha1">‘‘Kaṃ nu uddissa muṇḍāsi, samaṇī viya dissasi;</p>



<p class="gathalast">Na ca rocesi pāsaṇḍaṃ, kimiva carasi momūhā’’ti.</p>



<p class="gatha1">‘‘Ito bahiddhā pāsaṇḍā, diṭṭhīsu pasīdanti te;</p>



<p class="gathalast">Na tesaṃ dhammaṃ rocemi, te dhammassa akovidā.</p>



<p class="gatha1">‘‘Atthtththi <a name="P1.0134"></a> sakyakule jāto, buddho appaṭipuggalo;</p>



<p class="gathalast">Sabbābhibhū māranudo, sabbatthamaparājito.</p>



<p class="gatha1">‘‘Sabbattha mutto asito, sabbaṃ passati cakkhumā;</p>



<p class="gatha2">Sabbakammakkhayaṃ patto, vimutto upadhisaṅkhaye;</p>



<p class="gathalast">So mayhaṃ bhagavā satthā, tassa rocemi sāsana’’nti.</p>



<p class="bodytext">Atha kho māro pāpimā ‘‘jānāti maṃ sīsupacālā bhikkhunī’’ti dukkhī dummano tatthevantaradhāyīti.</p>



<p class="subhead">9. Selāsuttaṃ</p>



<p class="bodytext"><span class="newparamark" id="a1_para170"></span><a name="para170"></a><a name="para170_sn1"></a><span class="paranum">170</span>. Sāvatthinidānaṃ<a name="V1.0159"></a>. Atha kho selā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā selāya bhikkhuniyā bhayaṃ chambhitattaṃ lomahaṃsaṃ uppādetukāmo…pe… selaṃ <a name="T1.0197"></a> bhikkhuniṃ gāthāya ajjhabhāsi –</p>



<p class="gatha1">‘‘Kenidaṃ pakataṃ bimbaṃ, kvanu <span class="note">[kvannu (sī. pī.), kvaci (syā. kaṃ. ka.)]</span> bimbassa kārako;</p>



<p class="gathalast">Kvanu bimbaṃ samuppannaṃ, kvanu bimbaṃ nirujjhatī’’ti.</p>



<p class="bodytext">Atha kho selāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho selāya bhikkhuniyā <a name="M1.0136"></a> etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho selā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –</p>



<p class="gatha1">‘‘Nayidaṃ attakataṃ <span class="note">[nayidaṃ pakataṃ (syā. kaṃ.)]</span> bimbaṃ, nayidaṃ parakataṃ <span class="note">[nayidaṃ pakataṃ (syā. kaṃ.)]</span> aghaṃ;</p>



<p class="gathalast">Hetuṃ paṭicca sambhūtaṃ, hetubhaṅgā nirujjhati.</p>



<p class="gatha1">‘‘Yathā aññataraṃ bījaṃ, khette vuttaṃ virūhati;</p>



<p class="gathalast">Pathavīrasañcāgamma, sinehañca tadūbhayaṃ.</p>



<p class="gatha1">‘‘Evaṃ khandhā ca dhātuyo, cha ca āyatanā ime;</p>



<p class="gathalast">Hetuṃ paṭicca sambhūtā, hetubhaṅgā nirujjhare’’ti.</p>



<p class="bodytext">Atha kho māro pāpimā ‘‘jānāti maṃ selā bhikkhunī’’ti dukkhī dummano tatthevantaradhāyīti.</p>



<p class="subhead">10. Vajirāsuttaṃ</p>



<p class="bodytext"><span class="newparamark" id="a1_para171"></span><a name="para171"></a><a name="para171_sn1"></a><span class="paranum">171</span>. Sāvatthinidānaṃ<a name="V1.0160"></a>. Atha kho vajirā bhikkhunī pubbaṇhasamayaṃ <a name="T1.0198"></a> nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā <a name="P1.0135"></a> yena andhavanaṃ tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā vajirāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena vajirā bhikkhunī tenupasaṅkami; upasaṅkamitvā vajiraṃ bhikkhuniṃ gāthāya ajjhabhāsi –</p>



<p class="gatha1">‘‘Kenāyaṃ pakato satto, kuvaṃ sattassa kārako;</p>



<p class="gathalast">Kuvaṃ satto samuppanno, kuvaṃ satto nirujjhatī’’ti.</p>



<p class="bodytext">Atha kho vajirāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho vajirāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho <a name="M1.0137"></a> vajirā bhikkhunī ‘‘māro ayaṃ pāpimā’’ iti viditvā, māraṃ pāpimantaṃ gāthāhi paccabhāsi –</p>



<p class="gatha1">‘‘Kiṃ nu sattoti paccesi, māra diṭṭhigataṃ nu te;</p>



<p class="gathalast">Suddhasaṅkhārapuñjoyaṃ, nayidha sattupalabbhati.</p>



<p class="gatha1">‘‘Yathā hi aṅgasambhārā, hoti saddo ratho iti;</p>



<p class="gathalast">Evaṃ khandhesu santesu, hoti sattoti sammuti <span class="note">[sammati (syā. kaṃ.)]</span>.</p>



<p class="gatha1">‘‘Dukkhameva <a name="T1.0199"></a> hi sambhoti, dukkhaṃ tiṭṭhati veti ca;</p>



<p class="gathalast">Nāññatra dukkhā sambhoti, nāññaṃ dukkhā nirujjhatī’’ti.</p>



<p class="bodytext">Atha <a name="V1.0161"></a> kho māro pāpimā ‘‘jānāti maṃ vajirā bhikkhunī’’ti dukkhī dummano tatthevantaradhāyīti.</p>



<p class="centered">Bhikkhunīsaṃyuttaṃ samattaṃ.</p>




<p class="bodytext">Tassuddānaṃ –</p>



<p class="gatha1">Āḷavikā ca somā ca, gotamī vijayā saha;</p>



<p class="gatha1">Uppalavaṇṇā ca cālā, upacālā sīsupacālā ca;</p>



<p class="gathalast">Selā vajirāya te dasāti.</p>

<a name="sn1_6"></a>


<p class="chapter">6. Brahmasaṃyuttaṃ</p>



<p class="title">1. Paṭhamavaggo</p>



<p class="subhead">1. Brahmāyācanasuttaṃ</p>



<p class="bodytext"><span class="newparamark" id="a1_para172"></span><a name="para172"></a><a name="para172_sn1"></a><span class="paranum">172</span>. Evaṃ <a name="T1.0200"></a><a name="V1.0162"></a><a name="P1.0136"></a><a name="M1.0138"></a> me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘adhigato kho myāyaṃ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo. Ālayarāmā kho panāyaṃ pajā ālayaratā ālayasammuditā. Ālayarāmāya kho pana pajāya ālayaratāya ālayasammuditāya duddasaṃ idaṃ ṭhānaṃ yadidaṃ idappaccayatāpaṭiccasamuppādo. Idampi kho ṭhānaṃ duddasaṃ yadidaṃ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṃ. Ahañceva kho pana dhammaṃ deseyyaṃ; pare ca me na ājāneyyuṃ; so mamassa kilamatho, sā mamassa vihesā’’ti. Apissu bhagavantaṃ imā anacchariyā gāthāyo paṭibhaṃsu pubbe assutapubbā –</p>



<p class="gatha1">‘‘Kicchena me adhigataṃ, halaṃ dāni pakāsituṃ;</p>



<p class="gathalast">Rāgadosaparetehi, nāyaṃ dhammo susambudho.</p>



<p class="gatha1">‘‘Paṭisotagāmiṃ <a name="T1.0201"></a> nipuṇaṃ, gambhīraṃ duddasaṃ aṇuṃ;</p>



<p class="gathalast">Rāgarattā na dakkhanti, tamokhandhena āvuṭā’’ti <span class="note">[tamokkhandhena āvutāti (sī. syā. kaṃ. pī.)]</span>.</p>



<p class="bodytext">Itiha <a name="P1.0137"></a> bhagavato paṭisañcikkhato appossukkatāya cittaṃ namati, no dhammadesanāya.</p>



<p class="bodytext">Atha <a name="V1.0163"></a> kho brahmuno sahampatissa bhagavato cetasā cetoparivitakkamaññāya etadahosi – ‘‘nassati vata bho loko, vinassati vata bho loko, yatra hi nāma tathāgatassa arahato sammāsambuddhassa appossukkatāya cittaṃ namati <span class="note">[namissati (?)]</span>, no dhammadesanāyā’’ti. Atha <a name="M1.0139"></a> kho brahmā sahampati – seyyathāpi nāma balavā puriso samiñjitaṃ <span class="note">[sammiñjitaṃ (sī. syā. kaṃ. pī.)]</span> vā bāhaṃ pasāreyya, pasāritaṃ vā bāhaṃ samiñjeyya evameva – brahmaloke antarahito bhagavato purato pāturahosi. Atha kho brahmā sahampati ekaṃsaṃ uttarāsaṅgaṃ karitvā dakkhiṇajāṇumaṇḍalaṃ pathaviyaṃ nihantvā yena bhagavā tenañjaliṃ paṇāmetvā bhagavantaṃ etadavoca – ‘‘desetu, bhante, bhagavā dhammaṃ, desetu sugato dhammaṃ. Santi sattā apparajakkhajātikā, assavanatā dhammassa parihāyanti. Bhavissanti dhammassa aññātāro’’ti. Idamavoca brahmā sahampati, idaṃ vatvā athāparaṃ etadavoca –</p>



<p class="gatha1">‘‘Pāturahosi magadhesu pubbe,</p>



<p class="gatha2">Dhammo asuddho samalehi cintito;</p>



<p class="gatha3">Apāpuretaṃ <span class="note">[avāpuretaṃ (sī.)]</span> amatassa dvāraṃ,</p>



<p class="gathalast">Suṇantu <a name="T1.0202"></a> dhammaṃ vimalenānubuddhaṃ.</p>



<p class="gatha1">‘‘Sele yathā pabbatamuddhaniṭṭhito,</p>



<p class="gatha2">Yathāpi passe janataṃ samantato;</p>



<p class="gatha3">Tathūpamaṃ dhammamayaṃ sumedha,</p>



<p class="gatha2">Pāsādamāruyha samantacakkhu;</p>



<p class="gatha3">Sokāvatiṇṇaṃ <span class="note">[sokāvakiṇṇaṃ (sī.)]</span> janatamapetasoko,</p>



<p class="gathalast">Avekkhassu jātijarābhibhūtaṃ.</p>



<p class="gatha1">‘‘Uṭṭhehi vīra vijitasaṅgāma,</p>



<p class="gatha2">Satthavāha anaṇa <span class="note">[aṇaṇa (rūpasiddhiṭīkā)]</span> vicara loke;</p>



<p class="gatha3">Desassu <span class="note">[desetu (syā. kaṃ. pī. ka.)]</span> bhagavā dhammaṃ,</p>



<p class="gathalast">Aññātāro bhavissantī’’ti.</p>



<p class="bodytext">Atha <a name="P1.0138"></a> kho bhagavā brahmuno ca ajjhesanaṃ viditvā sattesu ca kāruññataṃ paṭicca buddhacakkhunā <a name="V1.0164"></a> lokaṃ volokesi. Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine viharante, appekacce na paralokavajjabhayadassāvine <a name="M1.0140"></a> <span class="note">[dassāvino (sī. syā. kaṃ. pī.)]</span> viharante. Seyyathāpi nāma uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakānuggatāni anto nimuggaposīni, appekaccāni uppalāni vā <a name="T1.0203"></a> padumāni vā puṇḍarīkāni vā udake jātāni udake saṃvaḍḍhāni samodakaṃ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakā accuggamma ṭhitāni <span class="note">[tiṭṭhanti (sī. syā. kaṃ. pī.)]</span> anupalittāni udakena; evameva bhagavā buddhacakkhunā lokaṃ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine viharante, appekacce na paralokavajjabhayadassāvine viharante. Disvāna brahmānaṃ sahampatiṃ gāthāya paccabhāsi –</p>



<p class="gatha1">‘‘Apārutā tesaṃ amatassa dvārā,</p>



<p class="gatha2">Ye sotavanto pamuñcantu saddhaṃ;</p>



<p class="gatha3">Vihiṃsasaññī paguṇaṃ na bhāsiṃ,</p>



<p class="gathalast">Dhammaṃ paṇītaṃ manujesu brahme’’ti.</p>



<p class="bodytext">Atha kho brahmā sahampati ‘‘katāvakāso khomhi bhagavatā dhammadesanāyā’’ti bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="subhead">2. Gāravasuttaṃ</p>



<p class="bodytext"><span class="newparamark" id="a1_para173"></span><a name="para173"></a><a name="para173_sn1"></a><span class="paranum">173</span>. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha <a name="P1.0139"></a> kho bhagavato rahogatassa paṭisallīnassa evaṃ cetaso parivitakko udapādi – ‘‘dukkhaṃ kho agāravo viharati appatisso, kaṃ nu khvāhaṃ samaṇaṃ vā brāhmaṇaṃ vā sakkatvā garuṃ katvā <span class="note">[garukatvā (sī. syā. kaṃ. pī.)]</span> upanissāya vihareyya’’nti?</p>



<p class="bodytext">Atha <a name="M1.0141"></a> kho bhagavato etadahosi – ‘‘aparipuṇṇassa kho sīlakkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ<a name="T1.0204"></a><a name="V1.0165"></a>. Na kho panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya attanā sīlasampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.</p>



<p class="bodytext">‘‘Aparipuṇṇassa kho samādhikkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke…pe… attanā samādhisampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.</p>



<p class="bodytext">‘‘Aparipuṇṇassa paññākkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake…pe… attanā paññāsampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.</p>



<p class="bodytext">‘‘Aparipuṇṇassa kho vimuttikkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake…pe… attanā vimuttisampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.</p>



<p class="bodytext">‘‘Aparipuṇṇassa kho vimuttiñāṇadassanakkhandhassa pāripūriyā aññaṃ samaṇaṃ vā brāhmaṇaṃ vā <a name="T1.0205"></a> sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya attanā vimuttiñāṇadassanasampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ. Yaṃnūnāhaṃ yvāyaṃ dhammo mayā abhisambuddho tameva dhammaṃ sakkatvā garuṃ katvā upanissāya vihareyya’’nti.</p>



<p class="bodytext">Atha kho brahmā sahampati bhagavato cetasā cetoparivitakkamaññāya – seyyathāpi nāma balavā puriso samiñjitaṃ vā bāhaṃ pasāreyya pasāritaṃ vā bāhaṃ samiñjeyya evameva – brahmaloke <a name="V1.0166"></a> antarahito bhagavato purato pāturahosi. Atha kho brahmā sahampati ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘evametaṃ<a name="P1.0140"></a>, bhagavā, evametaṃ, sugata! Yepi te, bhante, ahesuṃ atītamaddhānaṃ arahanto sammāsambuddhā, tepi <a name="M1.0142"></a> bhagavanto dhammaññeva sakkatvā garuṃ katvā upanissāya vihariṃsu; yepi te, bhante, bhavissanti anāgatamaddhānaṃ arahanto sammāsambuddhā tepi bhagavanto dhammaññeva sakkatvā garuṃ katvā upanissāya viharissanti. Bhagavāpi, bhante, etarahi arahaṃ sammāsambuddho dhammaññeva sakkatvā garuṃ katvā upanissāya viharatū’’ti. Idamavoca brahmā sahampati, idaṃ vatvā athāparaṃ etadavoca –</p>



<p class="gatha1">‘‘Ye <a name="T1.0206"></a> ca atītā sambuddhā, ye ca buddhā anāgatā;</p>



<p class="gathalast">Yo cetarahi sambuddho, bahūnaṃ <span class="note">[bahunnaṃ (sī. syā. kaṃ. pī.)]</span> sokanāsano.</p>



<p class="gatha1">‘‘Sabbe saddhammagaruno, vihaṃsu <span class="note">[vihariṃsu (sī. syā. kaṃ. pī.)]</span> viharanti ca;</p>



<p class="gathalast">Tathāpi viharissanti, esā buddhāna dhammatā.</p>



<p class="gatha1">‘‘Tasmā hi attakāmena <span class="note">[atthakāmena (sī. pī. ka.)]</span>, mahattamabhikaṅkhatā;</p>



<p class="gathalast">Saddhammo garukātabbo, saraṃ buddhāna sāsana’’nti.</p>



<p class="subhead">3. Brahmadevasuttaṃ</p>



<p class="bodytext"><span class="newparamark" id="a1_para174"></span><a name="para174"></a><a name="para174_sn1"></a><span class="paranum">174</span>. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarissā brāhmaṇiyā brahmadevo nāma putto bhagavato santike agārasmā anagāriyaṃ pabbajito hoti.</p>



<p class="bodytext">Atha kho āyasmā brahmadevo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti<a name="V1.0167"></a>, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca panāyasmā brahmadevo arahataṃ ahosi.</p>



<p class="bodytext">Atha kho āyasmā brahmadevo pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ sapadānaṃ piṇḍāya caramāno yena sakamātu nivesanaṃ tenupasaṅkami. Tena <a name="P1.0141"></a> kho pana <a name="T1.0207"></a> samayena āyasmato brahmadevassa mātā brāhmaṇī brahmuno āhutiṃ niccaṃ paggaṇhāti<a name="M1.0143"></a>. Atha kho brahmuno sahampatissa etadahosi – ‘‘ayaṃ kho āyasmato brahmadevassa mātā brāhmaṇī brahmuno āhutiṃ niccaṃ paggaṇhāti. Yaṃnūnāhaṃ taṃ upasaṅkamitvā saṃvejeyya’’nti. Atha kho brahmā sahampati – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – brahmaloke antarahito āyasmato brahmadevassa mātu nivesane pāturahosi. Atha kho brahmā sahampati vehāsaṃ ṭhito āyasmato brahmadevassa mātaraṃ brāhmaṇiṃ gāthāya ajjhabhāsi –</p>



<p class="gatha1">‘‘Dūre ito brāhmaṇi brahmaloko,</p>



<p class="gatha2">Yassāhutiṃ paggaṇhāsi niccaṃ;</p>



<p class="gatha3">Netādiso brāhmaṇi brahmabhakkho,</p>



<p class="gathalast">Kiṃ jappasi brahmapathaṃ ajānaṃ <span class="note">[ajānantī (sī. pī. ka.)]</span>.</p>



<p class="gatha1">‘‘Eso hi te brāhmaṇi brahmadevo,</p>



<p class="gatha2">Nirūpadhiko atidevapatto;</p>



<p class="gatha3">Akiñcano bhikkhu anaññaposī,</p>



<p class="gathalast">Yo te so <span class="note">[te so (sī. pī.), yo te sa (?)]</span> piṇḍāya gharaṃ paviṭṭho.</p>



<p class="gatha1">‘‘Āhuneyyo vedagu bhāvitatto,</p>



<p class="gatha2">Narānaṃ devānañca dakkhiṇeyyo;</p>



<p class="gatha3">Bāhitvā pāpāni anūpalitto,</p>



<p class="gathalast">Ghāsesanaṃ <a name="T1.0208"></a> iriyati sītibhūto.</p>



<p class="gatha1">‘‘Na <a name="V1.0168"></a> tassa pacchā na puratthamatthi,</p>



<p class="gatha2">Santo vidhūmo anigho nirāso;</p>



<p class="gatha3">Nikkhittadaṇḍo tasathāvaresu,</p>



<p class="gathalast">So tyāhutiṃ bhuñjatu aggapiṇḍaṃ.</p>



<p class="gatha1">‘‘Visenibhūto upasantacitto,</p>



<p class="gatha2">Nāgova danto carati anejo;</p>



<p class="gatha3">Bhikkhu susīlo suvimuttacitto,</p>



<p class="gathalast">So tyāhutiṃ bhuñjatu aggapiṇḍaṃ.</p>



<p class="gatha1">‘‘Tasmiṃ <a name="M1.0144"></a> pasannā avikampamānā,</p>



<p class="gatha2">Patiṭṭhapehi <a name="P1.0142"></a> dakkhiṇaṃ dakkhiṇeyye;</p>



<p class="gatha3">Karohi puññaṃ sukhamāyatikaṃ,</p>



<p class="gathalast">Disvā muniṃ brāhmaṇi oghatiṇṇa’’nti.</p>



<p class="gatha1">‘‘Tasmiṃ pasannā avikampamānā,</p>



<p class="gatha2">Patiṭṭhapesi dakkhiṇaṃ dakkhiṇeyye;</p>



<p class="gatha3">Akāsi puññaṃ sukhamāyatikaṃ,</p>



<p class="gathalast">Disvā muniṃ brāhmaṇī oghatiṇṇa’’nti.</p>



<p class="subhead">4. Bakabrahmasuttaṃ</p>



<p class="bodytext"><span class="newparamark" id="a1_para175"></span><a name="para175"></a><a name="para175_sn1"></a><span class="paranum">175</span>. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena bakassa brahmuno evarūpaṃ pāpakaṃ <a name="T1.0209"></a> diṭṭhigataṃ uppannaṃ hoti – ‘‘idaṃ niccaṃ, idaṃ dhuvaṃ, idaṃ sassataṃ, idaṃ kevalaṃ, idaṃ acavanadhammaṃ, idañhi na jāyati na jīyati na mīyati na cavati na upapajjati, ito ca panaññaṃ uttariṃ <span class="note">[uttariṃ (sī. syā. kaṃ. pī.)]</span> nissaraṇaṃ natthī’’ti.</p>



<p class="bodytext">Atha <a name="V1.0169"></a> kho bhagavā bakassa brahmuno cetasā cetoparivitakkamaññāya – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – jetavane antarahito tasmiṃ brahmaloke pāturahosi. Addasā kho bako brahmā bhagavantaṃ dūratova āgacchantaṃ. Disvāna bhagavantaṃ etadavoca – ‘‘ehi kho mārisa, svāgataṃ te, mārisa! Cirassaṃ kho mārisa! Imaṃ pariyāyamakāsi yadidaṃ idhāgamanāya. Idañhi, mārisa, niccaṃ, idaṃ dhuvaṃ, idaṃ sassataṃ, idaṃ kevalaṃ, idaṃ acavanadhammaṃ, idañhi na jāyati na jīyati na mīyati na cavati na upapajjati. Ito ca panaññaṃ uttari nissaraṇaṃ natthī’’ti.</p>



<p class="bodytext">Evaṃ vutte, bhagavā bakaṃ brahmānaṃ etadavoca – ‘‘avijjāgato vata, bho, bako brahmā; avijjāgato vata, bho, bako brahmā. Yatra <a name="M1.0145"></a> hi nāma aniccaṃyeva samānaṃ niccanti vakkhati, adhuvaṃyeva samānaṃ dhuvanti vakkhati, asassataṃyeva samānaṃ sassatanti vakkhati, akevalaṃyeva <a name="P1.0143"></a> samānaṃ kevalanti vakkhati, cavanadhammaṃyeva samānaṃ acavanadhammanti vakkhati. Yattha ca pana jāyati ca jīyati ca mīyati ca cavati ca upapajjati ca, tañca tathā vakkhati – ‘idañhi na jāyati na jīyati na mīyati na cavati na <a name="T1.0210"></a> upapajjati’. Santañca panaññaṃ uttari nissaraṇaṃ, ‘natthaññaṃ uttari nissaraṇa’nti vakkhatī’’ti.</p>



<p class="gatha1">‘‘Dvāsattati gotama puññakammā,</p>



<p class="gatha2">Vasavattino jātijaraṃ atītā;</p>



<p class="gatha3">Ayamantimā vedagū brahmupapatti,</p>



<p class="gathalast">Asmābhijappanti janā anekā’’ti.</p>



<p class="gatha1">‘‘Appañhi etaṃ na hi dīghamāyu,</p>



<p class="gatha2">Yaṃ tvaṃ baka maññasi dīghamāyuṃ;</p>



<p class="gatha3">Sataṃ sahassānaṃ <span class="note">[sahassāna (syā. kaṃ.)]</span> nirabbudānaṃ,</p>



<p class="gathalast">Āyuṃ pajānāmi tavāhaṃ brahme’’ti.</p>



<p class="gatha1">‘‘Anantadassī bhagavāhamasmi,</p>



<p class="gatha2">Jātijaraṃ sokamupātivatto;</p>



<p class="gatha3">Kiṃ <a name="V1.0170"></a> me purāṇaṃ vatasīlavattaṃ,</p>



<p class="gathalast">Ācikkha me taṃ yamahaṃ vijaññā’’ti.</p>



<p class="gatha1">‘‘Yaṃ tvaṃ apāyesi bahū manusse,</p>



<p class="gatha2">Pipāsite ghammani samparete;</p>



<p class="gatha3">Taṃ te purāṇaṃ vatasīlavattaṃ,</p>



<p class="gathalast">Suttappabuddhova anussarāmi.</p>



<p class="gatha1">‘‘Yaṃ eṇikūlasmiṃ janaṃ gahītaṃ,</p>



<p class="gatha2">Amocayī gayhakaṃ nīyamānaṃ;</p>



<p class="gatha3">Taṃ <a name="T1.0211"></a> te purāṇaṃ vatasīlavattaṃ,</p>



<p class="gathalast">Suttappabuddhova anussarāmi.</p>



<p class="gatha1">‘‘Gaṅgāya <a name="M1.0146"></a> sotasmiṃ gahītanāvaṃ,</p>



<p class="gatha2">Luddena nāgena manussakamyā;</p>



<p class="gatha3">Pamocayittha balasā pasayha,</p>



<p class="gatha2">Taṃ te purāṇaṃ vatasīlavattaṃ,</p>



<p class="gathalast">Suttappabuddhova anussarāmi.</p>



<p class="gatha1">‘‘Kappo <a name="P1.0144"></a> ca te baddhacaro ahosiṃ,</p>



<p class="gatha2">Sambuddhimantaṃ <span class="note">[sambuddhivantaṃ (bahūsu)]</span> vatinaṃ amaññi;</p>



<p class="gatha3">Taṃ te purāṇaṃ vatasīlavattaṃ,</p>



<p class="gathalast">Suttappabuddhova anussarāmī’’ti.</p>



<p class="gatha1">‘‘Addhā pajānāsi mametamāyuṃ,</p>



<p class="gatha2">Aññepi <span class="note">[aññampi (sī. pī.)]</span> jānāsi tathā hi buddho;</p>



<p class="gatha3">Tathā hi tyāyaṃ jalitānubhāvo,</p>



<p class="gathalast">Obhāsayaṃ tiṭṭhati brahmaloka’’nti.</p>



<p class="subhead">5. Aññatarabrahmasuttaṃ</p>



<p class="bodytext"><span class="newparamark" id="a1_para176"></span><a name="para176"></a><a name="para176_sn1"></a><span class="paranum">176</span>. Sāvatthinidānaṃ<a name="V1.0171"></a>. Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti – ‘‘natthi so samaṇo vā brāhmaṇo vā yo idha āgaccheyyā’’ti. Atha <a name="T1.0212"></a> kho bhagavā tassa brahmuno cetasā cetoparivitakkamaññāya – seyyathāpi nāma balavā puriso…pe… tasmiṃ brahmaloke pāturahosi. Atha kho bhagavā tassa brahmuno upari vehāsaṃ pallaṅkena nisīdi tejodhātuṃ samāpajjitvā.</p>



<p class="bodytext">Atha kho āyasmato mahāmoggallānassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahāmoggallāno <span class="note">[mahāmoggalāno (ka.)]</span> bhagavantaṃ dibbena cakkhunā visuddhena atikkantamānusakena tassa brahmuno upari vehāsaṃ pallaṅkena nisinnaṃ tejodhātuṃ samāpannaṃ. Disvāna – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – jetavane antarahito tasmiṃ brahmaloke pāturahosi. Atha kho āyasmā mahāmoggallāno <a name="M1.0147"></a> puratthimaṃ disaṃ nissāya <span class="note">[upanissāya (sī.)]</span> tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</p>



<p class="bodytext">Atha kho āyasmato mahākassapassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahākassapo bhagavantaṃ dibbena cakkhunā…pe… disvāna – seyyathāpi nāma balavā puriso…pe… evameva – jetavane <a name="P1.0145"></a> antarahito tasmiṃ brahmaloke pāturahosi. Atha kho āyasmā mahākassapo dakkhiṇaṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</p>



<p class="bodytext">Atha <a name="T1.0213"></a> kho āyasmato mahākappinassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahākappino bhagavantaṃ dibbena cakkhunā…pe… tejodhātuṃ samāpannaṃ. Disvāna – seyyathāpi nāma balavā puriso…pe… evameva – jetavane antarahito tasmiṃ brahmaloke pāturahosi. Atha kho āyasmā mahākappino pacchimaṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</p>



<p class="bodytext">Atha <a name="V1.0172"></a> kho āyasmato anuruddhassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā anuruddho…pe… tejodhātuṃ samāpannaṃ. Disvāna – seyyathāpi nāma balavā puriso…pe… tasmiṃ brahmaloke pāturahosi. Atha kho āyasmā anuruddho uttaraṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</p>



<p class="bodytext">Atha kho āyasmā mahāmoggallāno taṃ brahmānaṃ gāthāya ajjhabhāsi –</p>



<p class="gatha1">‘‘Ajjāpi te āvuso sā diṭṭhi, yā te diṭṭhi pure ahu;</p>



<p class="gathalast">Passasi vītivattantaṃ, brahmaloke pabhassara’’nti.</p>



<p class="gatha1">‘‘Na me mārisa sā diṭṭhi, yā me diṭṭhi pure ahu;</p>



<p class="gatha2">Passāmi vītivattantaṃ, brahmaloke pabhassaraṃ;</p>



<p class="gathalast">Svāhaṃ ajja kathaṃ vajjaṃ, ahaṃ niccomhi sassato’’ti.</p>



<p class="bodytext">Atha <a name="T1.0214"></a><a name="M1.0148"></a> kho bhagavā taṃ brahmānaṃ saṃvejetvā – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ āmantesi – ‘‘ehi tvaṃ, mārisa, yenāyasmā mahāmoggallāno tenupasaṅkama; upasaṅkamitvā āyasmantaṃ mahāmoggallānaṃ evaṃ vadehi – ‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā<a name="P1.0146"></a>; seyyathāpi bhavaṃ moggallāno kassapo kappino anuruddho’’’ti? ‘‘Evaṃ, mārisā’’ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami; upasaṅkamitvā āyasmantaṃ mahāmoggallānaṃ etadavoca – ‘‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā; seyyathāpi bhavaṃ moggallāno kassapo kappino anuruddho’’ti? Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –</p>



<p class="gatha1">‘‘Tevijjā <a name="V1.0173"></a> iddhipattā ca, cetopariyāyakovidā;</p>



<p class="gathalast">Khīṇāsavā arahanto, bahū buddhassa sāvakā’’ti.</p>



<p class="bodytext">Atha <a name="T1.0215"></a> kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami; upasaṅkamitvā taṃ brahmānaṃ etadavoca – ‘‘āyasmā mārisa, mahāmoggallāno evamāha –</p>



<p class="gatha1">‘‘Tevijjā iddhipattā ca, cetopariyāyakovidā;</p>



<p class="gathalast">Khīṇāsavā arahanto, bahū buddhassa sāvakā’’ti.</p>



<p class="bodytext">Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandīti.</p>



<p class="subhead">6. Brahmalokasuttaṃ</p>



<p class="bodytext"><span class="newparamark" id="a1_para177"></span><a name="para177"></a><a name="para177_sn1"></a><span class="paranum">177</span>. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso <a name="M1.0149"></a> ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ <span class="note">[paccekadvārabāhaṃ (pī. ka.)]</span> upanissāya aṭṭhaṃsu. Atha kho subrahmā paccekabrahmā suddhāvāsaṃ paccekabrahmānaṃ etadavoca – ‘‘akālo kho tāva, mārisa, bhagavantaṃ payirupāsituṃ; divāvihāragato bhagavā paṭisallīno ca. Asuko ca brahmaloko iddho ceva phīto ca, brahmā ca tatra pamādavihāraṃ viharati. Āyāma, mārisa, yena so brahmaloko tenupasaṅkamissāma; upasaṅkamitvā taṃ brahmānaṃ saṃvejeyyāmā’’ti. ‘‘Evaṃ<a name="P1.0147"></a>, mārisā’’ti kho suddhāvāso paccekabrahmā subrahmuno paccekabrahmuno paccassosi.</p>



<p class="bodytext">Atha kho subrahmā ca paccekabrahmā <a name="T1.0216"></a> suddhāvāso ca paccekabrahmā – seyyathāpi nāma balavā puriso…pe… evameva – bhagavato purato antarahitā tasmiṃ brahmaloke pāturahesuṃ. Addasā kho so brahmā te brahmāno dūratova āgacchante. Disvāna te brahmāno etadavoca – ‘‘handa kuto nu tumhe, mārisā, āgacchathā’’ti? ‘‘Āgatā kho mayaṃ, mārisa, amha tassa bhagavato <a name="V1.0174"></a> santikā arahato sammāsambuddhassa. Gaccheyyāsi pana tvaṃ, mārisa, tassa bhagavato upaṭṭhānaṃ arahato sammāsambuddhassā’’ti?</p>



<p class="bodytext">Evaṃ vutto <span class="note">[evaṃ vutte (sī. syā. kaṃ.)]</span> kho so brahmā taṃ vacanaṃ anadhivāsento sahassakkhattuṃ attānaṃ abhinimminitvā subrahmānaṃ paccekabrahmānaṃ etadavoca – ‘‘passasi me no tvaṃ, mārisa, evarūpaṃ iddhānubhāva’’nti? ‘‘Passāmi kho tyāhaṃ, mārisa, evarūpaṃ iddhānubhāva’’nti. ‘‘So khvāhaṃ, mārisa, evaṃmahiddhiko evaṃmahānubhāvo kassa aññassa samaṇassa vā brāhmaṇassa vā upaṭṭhānaṃ gamissāmī’’ti?</p>



<p class="bodytext">Atha kho subrahmā paccekabrahmā dvisahassakkhattuṃ attānaṃ abhinimminitvā taṃ brahmānaṃ etadavoca – ‘‘passasi me no tvaṃ, mārisa, evarūpaṃ iddhānubhāva’’nti? ‘‘Passāmi kho tyāhaṃ, mārisa, evarūpaṃ iddhānubhāva’’nti. ‘‘Tayā ca kho, mārisa, mayā ca sveva bhagavā mahiddhikataro ceva mahānubhāvataro ca. Gaccheyyāsi tvaṃ, mārisa, tassa bhagavato upaṭṭhānaṃ arahato sammāsambuddhassā’’ti? Atha <a name="T1.0217"></a> kho so brahmā subrahmānaṃ paccekabrahmānaṃ gāthāya ajjhabhāsi –</p>



<p class="gatha1">‘‘Tayo <a name="M1.0150"></a><a name="P1.0148"></a> supaṇṇā caturo ca haṃsā,</p>



<p class="gatha2">Byagghīnisā pañcasatā ca jhāyino;</p>



<p class="gatha3">Tayidaṃ vimānaṃ jalate ca <span class="note">[jalateva (pī. ka.)]</span> brahme,</p>



<p class="gathalast">Obhāsayaṃ uttarassaṃ disāya’’nti.</p>



<p class="gatha1">‘‘Kiñcāpi te taṃ jalate vimānaṃ,</p>



<p class="gatha2">Obhāsayaṃ uttarassaṃ disāyaṃ;</p>



<p class="gatha3">Rūpe raṇaṃ disvā sadā pavedhitaṃ,</p>



<p class="gathalast">Tasmā na rūpe ramatī sumedho’’ti.</p>



<p class="bodytext">Atha kho subrahmā ca paccekabrahmā suddhāvāso ca paccekabrahmā taṃ brahmānaṃ saṃvejetvā tatthevantaradhāyiṃsu<a name="V1.0175"></a>. Agamāsi ca kho so brahmā aparena samayena bhagavato upaṭṭhānaṃ arahato sammāsambuddhassāti.</p>



<p class="subhead">7. Kokālikasuttaṃ</p>



<p class="bodytext"><span class="newparamark" id="a1_para178"></span><a name="para178"></a><a name="para178_sn1"></a><span class="paranum">178</span>. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho subrahmā paccekabrahmā kokālikaṃ bhikkhuṃ ārabbha <a name="T1.0218"></a> bhagavato santike imaṃ gāthaṃ abhāsi –</p>



<p class="gatha1">‘‘Appameyyaṃ paminanto, kodha vidvā vikappaye;</p>



<p class="gathalast">Appameyyaṃ pamāyinaṃ, nivutaṃ taṃ maññe puthujjana’’nti.</p>



<p class="subhead">8. Katamodakatissasuttaṃ</p>



<p class="bodytext"><span class="newparamark" id="a1_para179"></span><a name="para179"></a><a name="para179_sn1"></a><span class="paranum">179</span>. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho suddhāvāso paccekabrahmā katamodakatissakaṃ <span class="note">[katamorakatissakaṃ (sī. syā. kaṃ.)]</span> bhikkhuṃ ārabbha bhagavato santike imaṃ gāthaṃ abhāsi –</p>



<p class="gatha1">‘‘Appameyyaṃ <a name="M1.0151"></a><a name="P1.0149"></a> paminanto, kodha vidvā vikappaye;</p>



<p class="gathalast">Appameyyaṃ pamāyinaṃ, nivutaṃ taṃ maññe akissava’’nti.</p>



<p class="subhead">9. Turūbrahmasuttaṃ</p>



<p class="bodytext"><span class="newparamark" id="a1_para180"></span><a name="para180"></a><a name="para180_sn1"></a><span class="paranum">180</span>. Sāvatthinidānaṃ. Tena kho pana samayena kokāliko bhikkhu ābādhiko hoti dukkhito bāḷhagilāno. Atha kho turū <span class="note">[tudu (sī. syā. kaṃ. pī.)]</span> paccekabrahmā abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena kokāliko bhikkhu tenupasaṅkami; upasaṅkamitvā vehāsaṃ <a name="V1.0176"></a> ṭhito kokālikaṃ bhikkhuṃ etadavoca – ‘‘pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. ‘‘Kosi tvaṃ, āvuso’’ti? ‘‘Ahaṃ turū paccekabrahmā’’ti. ‘‘Nanu tvaṃ, āvuso, bhagavatā <a name="T1.0219"></a> anāgāmī byākato, atha kiñcarahi idhāgato? Passa, yāvañca te idaṃ aparaddha’’nti.</p>



<p class="gatha1">‘‘Purisassa hi jātassa, kuṭhārī <span class="note">[dudhārī (syā. kaṃ. ka.)]</span> jāyate mukhe;</p>



<p class="gathalast">Yāya chindati attānaṃ, bālo dubbhāsitaṃ bhaṇaṃ.</p>



<p class="gatha1">‘‘Yo nindiyaṃ pasaṃsati,</p>



<p class="gatha2">Taṃ vā nindati yo pasaṃsiyo;</p>



<p class="gatha3">Vicināti mukhena so kaliṃ,</p>



<p class="gathalast">Kalinā tena sukhaṃ na vindati.</p>



<p class="gatha1">‘‘Appamattako ayaṃ kali,</p>



<p class="gatha2">Yo akkhesu dhanaparājayo;</p>



<p class="gatha3">Sabbassāpi sahāpi attanā,</p>



<p class="gatha2">Ayameva mahantataro kali;</p>



<p class="gathalast">Yo sugatesu manaṃ padosaye.</p>



<p class="gatha1">‘‘Sataṃ sahassānaṃ nirabbudānaṃ,</p>



<p class="gatha2">Chattiṃsati pañca ca abbudāni;</p>



<p class="gatha3">Yamariyagarahī <span class="note">[yamariye garahī (syā. kaṃ.), yamariyaṃ garahaṃ (ka.)]</span> nirayaṃ upeti,</p>



<p class="gathalast">Vācaṃ manañca paṇidhāya pāpaka’’nti.</p>



<p class="subhead">10. Kokālikasuttaṃ</p>



<p class="bodytext"><span class="newparamark" id="a1_para181"></span><a name="para181"></a><a name="para181_sn1"></a><span class="paranum">181</span>. Sāvatthinidānaṃ<a name="M1.0152"></a>. Atha kho kokāliko bhikkhu yena bhagavā tenupasaṅkami<a name="P1.0150"></a>; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho kokāliko bhikkhu <a name="V1.0177"></a> bhagavantaṃ etadavoca – ‘‘pāpicchā, bhante, sāriputtamoggallānā pāpikānaṃ icchānaṃ vasaṃ gatā’’ti. Evaṃ <a name="T1.0220"></a> vutte, bhagavā kokālikaṃ bhikkhuṃ etadavoca – ‘‘mā hevaṃ, kokālika, avaca; mā hevaṃ, kokālika, avaca. Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. Dutiyampi kho kokāliko bhikkhu bhagavantaṃ etadavoca – ‘‘kiñcāpi me, bhante, bhagavā saddhāyiko paccayiko; atha kho pāpicchāva bhante, sāriputtamoggallānā pāpikānaṃ icchānaṃ vasaṃ gatā’’ti. Dutiyampi kho bhagavā kokālikaṃ bhikkhuṃ etadavoca – ‘‘mā hevaṃ, kokālika, avaca; mā hevaṃ, kokālika, avaca. Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. Tatiyampi kho kokāliko bhikkhu bhagavantaṃ etadavoca – ‘‘kiñcāpi…pe… icchānaṃ vasaṃ gatā’’ti. Tatiyampi kho bhagavā kokālikaṃ bhikkhuṃ etadavoca – ‘‘mā hevaṃ…pe… pesalā sāriputtamoggallānā’’ti.</p>



<p class="bodytext">Atha kho kokāliko bhikkhu uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Acirapakkantassa ca kokālikassa bhikkhuno sāsapamattīhi pīḷakāhi <span class="note">[piḷakāhi (sī. pī.)]</span> sabbo kāyo phuṭo ahosi. Sāsapamattiyo hutvā muggamattiyo ahesuṃ, muggamattiyo hutvā kalāyamattiyo ahesuṃ, kalāyamattiyo hutvā kolaṭṭhimattiyo ahesuṃ, kolaṭṭhimattiyo hutvā kolamattiyo ahesuṃ, kolamattiyo hutvā āmalakamattiyo ahesuṃ, āmalakamattiyo hutvā beluvasalāṭukamattiyo ahesuṃ, beluvasalāṭukamattiyo hutvā billamattiyo ahesuṃ, billamattiyo <a name="T1.0221"></a> hutvā pabhijjiṃsu. Pubbañca lohitañca pagghariṃsu. Atha kho kokāliko bhikkhu teneva ābādhena kālamakāsi<a name="P1.0151"></a>. Kālaṅkato ca kokāliko bhikkhu padumaṃ nirayaṃ upapajji sāriputtamoggallānesu cittaṃ āghātetvā.</p>



<p class="bodytext">Atha <a name="M1.0153"></a> kho brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sahampati bhagavantaṃ etadavoca – ‘‘kokāliko, bhante, bhikkhu kālaṅkato. Kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’’ti. Idamavoca brahmā sahampati, idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="bodytext">Atha <a name="V1.0178"></a> kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, brahmā sahampati maṃ etadavoca – ‘kokāliko, bhante, bhikkhu kālaṅkato. Kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’ti. Idamavoca, bhikkhave<a name="T1.0222"></a>, brahmā sahampati, idaṃ vatvā maṃ abhivādetvā padakkhiṇaṃ katvā tatthevantaradhāyī’’ti.</p>



<p class="bodytext">Evaṃ vutte, aññataro bhikkhu bhagavantaṃ etadavoca – ‘‘kīvadīghaṃ nu kho, bhante, padume niraye āyuppamāṇa’’nti? ‘‘Dīghaṃ kho, bhikkhu, padume niraye āyuppamāṇaṃ. Taṃ na sukaraṃ saṅkhātuṃ – ettakāni vassāni iti vā, ettakāni vassasatāni iti vā, ettakāni vassasahassāni iti vā, ettakāni vassasatasahassāni iti vā’’ti. ‘‘Sakkā pana, bhante, upamaṃ kātu’’nti? ‘‘Sakkā<a name="P1.0152"></a>, bhikkhū’’ti bhagavā avoca –</p>



<p class="bodytext">‘‘Seyyathāpi, bhikkhu vīsatikhāriko kosalako tilavāho. Tato puriso vassasatassa vassasatassa accayena ekamekaṃ tilaṃ uddhareyya; khippataraṃ kho so, bhikkhu, vīsatikhāriko kosalako tilavāho iminā upakkamena parikkhayaṃ pariyādānaṃ gaccheyya, na tveva eko abbudo nirayo. Seyyathāpi, bhikkhu, vīsati abbudā nirayā, evameko nirabbudanirayo. Seyyathāpi, bhikkhu, vīsati nirabbudā nirayā, evameko ababo nirayo. Seyyathāpi, bhikkhu, vīsati ababā nirayā, evameko <a name="M1.0154"></a> aṭaṭo nirayo. Seyyathāpi, bhikkhu, vīsati aṭaṭā nirayā, evameko ahaho nirayo. Seyyathāpi, bhikkhu, vīsati ahahā nirayā, evameko kumudo nirayo. Seyyathāpi, bhikkhu, vīsati kumudā nirayā, evameko sogandhiko nirayo. Seyyathāpi, bhikkhu, vīsati sogandhikā nirayā, evameko uppalanirayo. Seyyathāpi, bhikkhu, vīsati uppalā nirayā, evameko puṇḍariko nirayo. Seyyathāpi<a name="T1.0223"></a>, bhikkhu, vīsati puṇḍarikā nirayā, evameko padumo nirayo. Padume pana, bhikkhu, niraye kokāliko bhikkhu upapanno sāriputtamoggallānesu cittaṃ āghātetvā’’ti. Idamavoca bhagavā, idaṃ vatvāna sugato athāparaṃ etadavoca satthā –</p>



<p class="gatha1">‘‘Purisassa <a name="V1.0179"></a> hi jātassa,</p>



<p class="gatha2">Kuṭhārī jāyate mukhe;</p>



<p class="gatha3">Yāya chindati attānaṃ,</p>



<p class="gathalast">Bālo dubbhāsitaṃ bhaṇaṃ.</p>



<p class="gatha1">‘‘Yo nindiyaṃ pasaṃsati,</p>



<p class="gatha2">Taṃ vā nindati yo pasaṃsiyo;</p>



<p class="gatha3">Vicināti mukhena so kaliṃ,</p>



<p class="gathalast">Kalinā tena sukhaṃ na vindati.</p>



<p class="gatha1">‘‘Appamattako ayaṃ kali,</p>



<p class="gatha2">Yo akkhesu dhanaparājayo;</p>



<p class="gatha3">Sabbassāpi sahāpi attanā,</p>



<p class="gatha2">Ayameva mahantaro kali;</p>



<p class="gathalast">Yo sugatesu manaṃ padosaye.</p>



<p class="gatha1">‘‘Sataṃ sahassānaṃ nirabbudānaṃ,</p>



<p class="gatha2">Chattiṃsati pañca ca abbudāni;</p>



<p class="gatha3">Yamariyagarahī <a name="P1.0153"></a> nirayaṃ upeti,</p>



<p class="gathalast">Vācaṃ manañca paṇidhāya pāpaka’’nti.</p>



<p class="centered">Paṭhamo vaggo.</p>



<p class="bodytext">Tassuddānaṃ –</p>



<p class="gatha1">Āyācanaṃ <a name="T1.0224"></a><a name="M1.0155"></a> gāravo brahmadevo,</p>



<p class="gatha2">Bako ca brahmā aparā ca diṭṭhi;</p>



<p class="gatha3">Pamādakokālikatissako ca,</p>



<p class="gathalast">Turū ca brahmā aparo ca kokālikoti.</p>



<p class="title">2. Dutiyavaggo</p>



<p class="subhead">1. Sanaṅkumārasuttaṃ</p>



<p class="bodytext"><span class="newparamark" id="a1_para182"></span><a name="para182"></a><a name="para182_sn1"></a><span class="paranum">182</span>. Evaṃ <a name="T1.0225"></a><a name="V1.0180"></a> me sutaṃ – ekaṃ samayaṃ bhagavā rājagahe viharati sappinītīre. Atha kho brahmā sanaṅkumāro abhikkantāya rattiyā abhikkantavaṇṇo kevalakappaṃ sappinītīraṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sanaṅkumāro bhagavato santike imaṃ gāthaṃ abhāsi –</p>



<p class="gatha1">‘‘Khattiyo seṭṭho janetasmiṃ, ye gottapaṭisārino;</p>



<p class="gathalast">Vijjācaraṇasampanno, so seṭṭho devamānuse’’ti.</p>



<p class="bodytext">Idamavoca brahmā sanaṅkumāro. Samanuñño satthā ahosi. Atha kho brahmā sanaṅkumāro ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti.</p>



<p class="subhead">2. Devadattasuttaṃ</p>



<p class="bodytext"><span class="newparamark" id="a1_para183"></span><a name="para183"></a><a name="para183_sn1"></a><span class="paranum">183</span>. Evaṃ me sutaṃ – ekaṃ samayaṃ bhagavā rājagahe viharati gijjhakūṭe pabbate acirapakkante devadatte. Atha kho brahmā sahampati abhikkantāya rattiyā abhikkantavaṇṇo kevalakappaṃ gijjhakūṭaṃ <a name="T1.0226"></a> pabbataṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ <a name="P1.0154"></a> ṭhito kho brahmā sahampati devadattaṃ ārabbha bhagavato santike imaṃ gāthaṃ abhāsi –</p>



<p class="gatha1">‘‘Phalaṃ <a name="M1.0156"></a> ve kadaliṃ hanti, phalaṃ veḷuṃ phalaṃ naḷaṃ;</p>



<p class="gathalast">Sakkāro kāpurisaṃ hanti, gabbho assatariṃ yathā’’ti.</p>



<p class="subhead">3. Andhakavindasuttaṃ</p>



<p class="bodytext"><span class="newparamark" id="a1_para184"></span><a name="para184"></a><a name="para184_sn1"></a><span class="paranum">184</span>. Ekaṃ <a name="V1.0181"></a> samayaṃ bhagavā māgadhesu viharati andhakavinde. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho brahmā sahampati abhikkantāya rattiyā abhikkantavaṇṇo kevalakappaṃ andhakavindaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sahampati bhagavato santike imā gāthāyo abhāsi –</p>



<p class="gatha1">‘‘Sevetha pantāni senāsanāni,</p>



<p class="gatha2">Careyya saṃyojanavippamokkhā;</p>



<p class="gatha3">Sace ratiṃ nādhigaccheyya tattha,</p>



<p class="gathalast">Saṅghe vase rakkhitatto satīmā.</p>



<p class="gatha1">‘‘Kulākulaṃ piṇḍikāya caranto,</p>



<p class="gatha2">Indriyagutto <a name="T1.0227"></a> nipako satīmā;</p>



<p class="gatha3">Sevetha pantāni senāsanāni,</p>



<p class="gathalast">Bhayā pamutto abhaye vimutto.</p>



<p class="gatha1">‘‘Yattha bheravā sarīsapā <span class="note">[siriṃ sapā (sī. syā. kaṃ. pī.)]</span>,</p>



<p class="gatha2">Vijju sañcarati thanayati devo;</p>



<p class="gatha3">Andhakāratimisāya rattiyā,</p>



<p class="gathalast">Nisīdi tattha bhikkhu vigatalomahaṃso.</p>



<p class="gatha1">‘‘Idañhi jātu me diṭṭhaṃ, nayidaṃ itihītihaṃ;</p>



<p class="gathalast">Ekasmiṃ brahmacariyasmiṃ, sahassaṃ maccuhāyinaṃ.</p>



<p class="gatha1">‘‘Bhiyyo <span class="note">[bhīyo (sī. syā. kaṃ. pī.)]</span> pañcasatā sekkhā, dasā ca dasadhā dasa;</p>



<p class="gathalast">Sabbe sotasamāpannā, atiracchānagāmino.</p>



<p class="gatha1">‘‘Athāyaṃ <a name="V1.0182"></a><a name="M1.0157"></a> <span class="note">[atthāyaṃ-itipi dī. ni. 2.290]</span> itarā pajā, puññabhāgāti me mano;</p>



<p class="gathalast">Saṅkhātuṃ nopi sakkomi, musāvādassa ottapa’’nti <span class="note">[ottapeti (sī. syā. kaṃ. pī.), ottappeti (ka.)]</span>.</p>



<p class="subhead">4. Aruṇavatīsuttaṃ</p>



<p class="bodytext"><span class="newparamark" id="a1_para185"></span><a name="para185"></a><a name="para185_sn1"></a><span class="paranum">185</span>. Evaṃ <a name="P1.0155"></a> me sutaṃ – ekaṃ samayaṃ bhagavā sāvatthiyaṃ viharati…pe… tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Bhūtapubbaṃ, bhikkhave, rājā ahosi aruṇavā nāma. Rañño kho pana, bhikkhave, aruṇavato aruṇavatī nāma rājadhānī ahosi. Aruṇavatiṃ kho pana, bhikkhave, rājadhāniṃ <span class="note">[aruṇavatiyaṃ kho pana bhikkhave rājadhāniyaṃ (pī. ka.)]</span> sikhī bhagavā <a name="T1.0228"></a> arahaṃ sammāsambuddho upanissāya vihāsi. Sikhissa kho pana, bhikkhave, bhagavato arahato sammāsambuddhassa abhibhūsambhavaṃ nāma sāvakayugaṃ ahosi aggaṃ bhaddayugaṃ. Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘āyāma, brāhmaṇa, yena aññataro brahmaloko tenupasaṅkamissāma, yāva bhattassa kālo bhavissatī’ti. ‘Evaṃ, bhante’ti kho bhikkhave, abhibhū bhikkhu sikhissa bhagavato arahato sammāsambuddhassa paccassosi. Atha kho, bhikkhave, sikhī bhagavā arahaṃ sammāsambuddho abhibhū ca bhikkhu – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – aruṇavatiyā rājadhāniyā antarahitā tasmiṃ brahmaloke pāturahesuṃ.</p>



<p class="bodytext">‘‘Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘paṭibhātu, brāhmaṇa, taṃ brahmuno ca brahmaparisāya ca brahmapārisajjānañca dhammī kathā’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā, brahmānañca brahmaparisañca brahmapārisajje ca dhammiyā kathāya sandassesi samādapesi samuttejesi sampahaṃsesi. Tatra sudaṃ, bhikkhave, brahmā ca brahmaparisā ca brahmapārisajjā <a name="P1.0156"></a> ca ujjhāyanti khiyyanti <span class="note">[khīyanti (sī. syā. kaṃ. pī.)]</span> vipācenti – ‘acchariyaṃ vata<a name="M1.0158"></a>, bho, abbhutaṃ vata bho, kathañhi nāma satthari sammukhībhūte sāvako dhammaṃ desessatī’’’ti<a name="T1.0229"></a>!</p>



<p class="bodytext">‘‘Atha <a name="V1.0183"></a> kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘ujjhāyanti kho te, brāhmaṇa, brahmā ca brahmaparisā ca brahmapārisajjā ca – acchariyaṃ vata, bho, abbhutaṃ vata, bho, kathañhi nāma satthari sammukhībhūte sāvako dhammaṃ desessatīti! Tena hi tvaṃ brāhmaṇa, bhiyyosomattāya brahmānañca brahmaparisañca brahmapārisajje ca saṃvejehī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā dissamānenapi kāyena dhammaṃ desesi, adissamānenapi kāyena dhammaṃ desesi, dissamānenapi heṭṭhimena upaḍḍhakāyena adissamānena uparimena upaḍḍhakāyena dhammaṃ desesi, dissamānenapi uparimena upaḍḍhakāyena adissamānena heṭṭhimena upaḍḍhakāyena dhammaṃ desesi. Tatra sudaṃ, bhikkhave, brahmā ca brahmaparisā ca brahmapārisajjā ca acchariyabbhutacittajātā ahesuṃ – ‘acchariyaṃ vata, bho, abbhutaṃ vata, bho, samaṇassa mahiddhikatā mahānubhāvatā’’’ti!</p>



<p class="bodytext">‘‘Atha kho abhibhū bhikkhu sikhiṃ bhagavantaṃ arahantaṃ sammāsambuddhaṃ etadavoca – ‘abhijānāmi khvāhaṃ, bhante, bhikkhusaṅghassa majjhe evarūpiṃ vācaṃ bhāsitā – pahomi khvāhaṃ āvuso, brahmaloke ṭhito sahassilokadhātuṃ <a name="T1.0230"></a> <span class="note">[sahassīlokadhātuṃ (sī. syā. kaṃ. pī.)]</span> sarena viññāpetu’nti. ‘Etassa, brāhmaṇa, kālo, etassa, brāhmaṇa, kālo; yaṃ tvaṃ, brāhmaṇa, brahmaloke ṭhito sahassilokadhātuṃ sarena viññāpeyyāsī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā brahmaloke ṭhito imā gāthāyo abhāsi –</p>



<p class="gatha1">‘‘Ārambhatha <span class="note">[ārabbhatha (sabbattha)]</span> nikkamatha <span class="note">[nikkhamatha (sī. pī.)]</span>, yuñjatha buddhasāsane;</p>



<p class="gathalast">Dhunātha maccuno senaṃ, naḷāgāraṃva kuñjaro.</p>



<p class="gatha1">‘‘Yo <a name="P1.0157"></a> imasmiṃ dhammavinaye, appamatto vihassati;</p>



<p class="gathalast">Pahāya jātisaṃsāraṃ, dukkhassantaṃ karissatī’’ti.</p>



<p class="bodytext">‘‘Atha <a name="M1.0159"></a> kho, bhikkhave, sikhī ca bhagavā arahaṃ sammāsambuddho abhibhū ca bhikkhu brahmānañca brahmaparisañca brahmapārisajje ca saṃvejetvā – seyyathāpi nāma…pe… tasmiṃ brahmaloke antarahitā aruṇavatiyā rājadhāniyā pāturahesuṃ. Atha kho, bhikkhave, sikhī bhagavā <a name="V1.0184"></a> arahaṃ sammāsambuddho bhikkhū āmantesi – ‘assuttha no, tumhe, bhikkhave, abhibhussa bhikkhuno brahmaloke ṭhitassa gāthāyo bhāsamānassā’ti? ‘Assumha kho mayaṃ, bhante, abhibhussa bhikkhuno brahmaloke ṭhitassa gāthāyo bhāsamānassā’ti. ‘Yathā kathaṃ pana tumhe, bhikkhave, assuttha abhibhussa bhikkhuno brahmaloke ṭhitassa gāthāyo bhāsamānassā’’’ti? Evaṃ kho mayaṃ, bhante, assumha abhibhussa bhikkhuno brahmaloke ṭhitassa gāthāyo bhāsamānassa –</p>



<p class="gatha1">‘‘Ārambhatha nikkamatha, yuñjatha buddhasāsane;</p>



<p class="gathalast">Dhunātha maccuno senaṃ, naḷāgāraṃva kuñjaro.</p>



<p class="gatha1">‘‘Yo <a name="T1.0231"></a> imasmiṃ dhammavinaye, appamatto vihassati;</p>



<p class="gathalast">Pahāya jātisaṃsāraṃ, dukkhassantaṃ karissatī’’ti.</p>



<p class="bodytext">‘‘‘Evaṃ kho mayaṃ, bhante, assumha abhibhussa bhikkhuno brahmaloke ṭhitassa gāthāyo bhāsamānassā’ti. ‘Sādhu sādhu, bhikkhave; sādhu kho tumhe, bhikkhave! Assuttha abhibhussa bhikkhuno brahmaloke ṭhitassa gāthāyo bhāsamānassā’’’ti.</p>



<p class="bodytext">Idamavoca bhagavā, attamanā te bhikkhū bhagavato bhāsitaṃ abhinandunti.</p>



<p class="subhead">5. Parinibbānasuttaṃ</p>



<p class="bodytext"><span class="newparamark" id="a1_para186"></span><a name="para186"></a><a name="para186_sn1"></a><span class="paranum">186</span>. Ekaṃ samayaṃ bhagavā kusinārāyaṃ viharati upavattane mallānaṃ sālavane antarena yamakasālānaṃ parinibbānasamaye. Atha kho bhagavā bhikkhū āmantesi – ‘‘handa dāni, bhikkhave<a name="P1.0158"></a>, āmantayāmi vo – ‘vayadhammā saṅkhārā, appamādena sampādethā’ti. Ayaṃ tathāgatassa pacchimā vācā’’.</p>



<p class="bodytext">Atha <a name="M1.0160"></a> kho bhagavā paṭhamaṃ jhānaṃ <span class="note">[paṭhamajjhānaṃ (syā. kaṃ.) evaṃ dutiyaṃ jhānaṃ iccādīsupi]</span> samāpajji. Paṭhamā jhānā <span class="note">[paṭhamajjhānā (syā. kaṃ.) evaṃ dutiyā jhānā iccādīsupi]</span> vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā catutthaṃ <a name="V1.0185"></a> jhānaṃ samāpajji. Catutthā jhānā vuṭṭhahitvā ākāsānañcāyatanaṃ samāpajji. Ākāsānañcāyatanā vuṭṭhahitvā viññāṇañcāyatanaṃ samāpajji. Viññāṇañcāyatanā vuṭṭhahitvā ākiñcaññāyatanaṃ samāpajji. Ākiñcaññāyatanā vuṭṭhahitvā nevasaññānāsaññāyatanaṃ samāpajji. Nevasaññānāsaññāyatanā <a name="T1.0232"></a> vuṭṭhahitvā saññāvedayitanirodhaṃ samāpajji.</p>



<p class="bodytext">Saññāvedayitanirodhā vuṭṭhahitvā nevasaññānāsaññāyatanaṃ samāpajji. Nevasaññānāsaññāyatanā vuṭṭhahitvā ākiñcaññāyatanaṃ samāpajji. Ākiñcaññāyatanā vuṭṭhahitvā viññāṇañcāyatanaṃ samāpajji. Viññāṇañcāyatanā vuṭṭhahitvā ākāsānañcāyatanaṃ samāpajji. Ākāsānañcāyatanā vuṭṭhahitvā catutthaṃ jhānaṃ samāpajji. Catutthā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā paṭhamaṃ jhānaṃ samāpajji. Paṭhamā jhānā vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā catutthaṃ jhānaṃ samāpajji. Catutthā jhānā vuṭṭhahitvā samanantaraṃ bhagavā parinibbāyi. Parinibbute bhagavati saha parinibbānā brahmā sahampati imaṃ gāthaṃ abhāsi –</p>



<p class="gatha1">‘‘Sabbeva nikkhipissanti, bhūtā loke samussayaṃ;</p>



<p class="gatha2">Yattha etādiso satthā, loke appaṭipuggalo;</p>



<p class="gathalast">Tathāgato balappatto, sambuddho parinibbuto’’ti.</p>



<p class="bodytext">Parinibbute bhagavati saha parinibbānā sakko devānamindo imaṃ gāthaṃ abhāsi –</p>



<p class="gatha1">‘‘Aniccā vata saṅkhārā, uppādavayadhammino;</p>



<p class="gathalast">Uppajjitvā nirujjhanti, tesaṃ vūpasamo sukho’’ti.</p>



<p class="bodytext">Parinibbute <a name="T1.0233"></a><a name="M1.0161"></a> bhagavati saha parinibbānā āyasmā ānando imaṃ gāthaṃ abhāsi –</p>



<p class="gatha1">‘‘Tadāsi yaṃ bhiṃsanakaṃ, tadāsi lomahaṃsanaṃ;</p>



<p class="gathalast">Sabbākāravarūpete, sambuddhe parinibbute’’ti.</p>



<p class="bodytext">Parinibbute <a name="V1.0186"></a><a name="P1.0159"></a> bhagavati saha parinibbānā āyasmā anuruddho imā gāthāyo abhāsi –</p>



<p class="gatha1">‘‘Nāhu assāsapassāso, ṭhitacittassa tādino;</p>



<p class="gathalast">Anejo santimārabbha, cakkhumā parinibbuto <span class="note">[yaṃ kālamakarī muni (mahāparinibbānasutte)]</span>.</p>



<p class="gatha1">‘‘Asallīnena cittena, vedanaṃ ajjhavāsayi;</p>



<p class="gathalast">Pajjotasseva nibbānaṃ, vimokkho cetaso ahū’’ti.</p>



<p class="centered">Dutiyo vaggo.</p>



<p class="bodytext">Tassuddānaṃ –</p>



<p class="gatha1">Brahmāsanaṃ devadatto, andhakavindo aruṇavatī;</p>



<p class="gathalast">Parinibbānena ca desitaṃ, idaṃ brahmapañcakanti.</p>



<p class="centered">Brahmasaṃyuttaṃ samattaṃ. <span class="note">[ito paraṃ marammapotthakesu evampi dissati –§brahmāyācanaṃ agāravañca, brahmadevo bako ca brahmā.§aññataro ca brahmākokālikañca, tissakañca turū ca.§brahmā kokālikabhikkhu, sanaṅkumārena devadattaṃ.§andhakavindaṃ aruṇavati, parinibbānena pannarasāti.]</span></p>


<a name="sn1_7"></a>


<p class="chapter">7. Brāhmaṇasaṃyuttaṃ</p>



<p class="title">1. Arahantavaggo</p>



<p class="subhead">1. Dhanañjānīsuttaṃ</p>



<p class="bodytext"><span class="newparamark" id="a1_para187"></span><a name="para187"></a><a name="para187_sn1"></a><span class="paranum">187</span>. Evaṃ <a name="T1.0235"></a><a name="V1.0187"></a><a name="P1.0160"></a><a name="M1.0162"></a> me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena aññatarassa bhāradvājagottassa brāhmaṇassa dhanañjānī <span class="note">[dhānañjānī (pī. sī. aṭṭha.)]</span> nāma brāhmaṇī abhippasannā hoti buddhe ca dhamme ca saṅghe ca. Atha kho dhanañjānī brāhmaṇī bhāradvājagottassa brāhmaṇassa bhattaṃ upasaṃharantī upakkhalitvā tikkhattuṃ udānaṃ udānesi –</p>



<p class="gatha1">‘‘Namo tassa bhagavato arahato sammāsambuddhassa;</p>



<p class="gatha1">Namo tassa bhagavato arahato sammāsambuddhassa;</p>



<p class="gathalast">Namo tassa bhagavato arahato sammāsambuddhassā’’ti.</p>



<p class="bodytext">Evaṃ vutte, bhāradvājagotto brāhmaṇo dhanañjāniṃ brāhmaṇiṃ etadavoca – ‘‘evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇassa vaṇṇaṃ bhāsati. Idāni tyāhaṃ, vasali, tassa satthuno vādaṃ āropessāmī’’ti. ‘‘Na khvāhaṃ taṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo tassa bhagavato vādaṃ āropeyya arahato sammāsambuddhassa. Api ca tvaṃ, brāhmaṇa, gaccha, gantvā vijānissasī’’ti <span class="note">[gantvāpi jānissasīti (syā. kaṃ.)]</span>.</p>



<p class="bodytext">Atha <a name="T1.0236"></a> kho bhāradvājagotto brāhmaṇo kupito anattamano yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ <a name="P1.0161"></a> nisinno kho bhāradvājagotto brāhmaṇo bhagavantaṃ gāthāya ajjhabhāsi –</p>



<p class="gatha1">‘‘Kiṃsu <a name="V1.0188"></a> chetvā sukhaṃ seti, kiṃsu chetvā na socati;</p>



<p class="gathalast">Kissassu ekadhammassa, vadhaṃ rocesi gotamā’’ti.</p>



<p class="gatha1">‘‘Kodhaṃ <a name="M1.0163"></a> chetvā sukhaṃ seti, kodhaṃ chetvā na socati;</p>



<p class="gatha2">Kodhassa visamūlassa, madhuraggassa brāhmaṇa;</p>



<p class="gathalast">Vadhaṃ ariyā pasaṃsanti, tañhi chetvā na socatī’’ti.</p>



<p class="bodytext">Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evamevaṃ bhotā gotamena anekapariyāyena dhammo pakāsito. Esāhaṃ, bhante, bhagavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti.</p>



<p class="bodytext">Alattha kho bhāradvājagotto brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā bhāradvājo eko vūpakaṭṭho appamatto <a name="T1.0237"></a> ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti.</p>



<p class="subhead">2. Akkosasuttaṃ</p>



<p class="bodytext"><span class="newparamark" id="a1_para188"></span><a name="para188"></a><a name="para188_sn1"></a><span class="paranum">188</span>. Ekaṃ samayaṃ bhagavā rājagahe viharati veḷuvane kalandakanivāpe. Assosi kho akkosakabhāradvājo brāhmaṇo – ‘‘bhāradvājagotto kira brāhmaṇo samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā <a name="P1.0162"></a> bhagavantaṃ asabbhāhi pharusāhi vācāhi akkosati paribhāsati.</p>



<p class="bodytext">Evaṃ <a name="V1.0189"></a> vutte, bhagavā akkosakabhāradvājaṃ brāhmaṇaṃ etadavoca – ‘‘taṃ kiṃ maññasi, brāhmaṇa, api nu kho te āgacchanti mittāmaccā ñātisālohitā atithiyo <span class="note">[atithayo (?)]</span>’’ti? ‘‘Appekadā me, bho gotama, āgacchanti mittāmaccā <a name="M1.0164"></a> ñātisālohitā atithiyo’’ti. ‘‘‘Taṃ kiṃ maññasi, brāhmaṇa, api nu tesaṃ anuppadesi khādanīyaṃ vā bhojanīyaṃ vā sāyanīyaṃ vā’’’ti? ‘‘‘Appekadā nesāhaṃ, bho gotama, anuppademi khādanīyaṃ vā bhojanīyaṃ vā sāyanīyaṃ vā’’’ti. ‘‘‘Sace kho pana te, brāhmaṇa, nappaṭiggaṇhanti<a name="T1.0238"></a>, kassa taṃ hotī’’’ti? ‘‘‘Sace te, bho gotama, nappaṭiggaṇhanti, amhākameva taṃ hotī’’’ti. ‘‘Evameva kho, brāhmaṇa, yaṃ tvaṃ amhe anakkosante akkosasi, arosente rosesi, abhaṇḍante bhaṇḍasi, taṃ te mayaṃ nappaṭiggaṇhāma. Tavevetaṃ, brāhmaṇa, hoti; tavevetaṃ, brāhmaṇa, hoti’’.</p>



<p class="bodytext">‘‘Yo kho, brāhmaṇa, akkosantaṃ paccakkosati, rosentaṃ paṭiroseti, bhaṇḍantaṃ paṭibhaṇḍati, ayaṃ vuccati, brāhmaṇa, sambhuñjati vītiharatīti. Te mayaṃ tayā neva sambhuñjāma na vītiharāma. Tavevetaṃ, brāhmaṇa, hoti; tavevetaṃ, brāhmaṇa, hotī’’ti. ‘‘Bhavantaṃ kho gotamaṃ sarājikā parisā evaṃ jānāti – ‘arahaṃ samaṇo gotamo’ti. Atha ca pana bhavaṃ gotamo kujjhatī’’ti.</p>



<p class="gatha1">‘‘Akkodhassa kuto kodho, dantassa samajīvino;</p>



<p class="gathalast">Sammadaññā vimuttassa, upasantassa tādino.</p>



<p class="gatha1">‘‘Tasseva tena pāpiyo, yo kuddhaṃ paṭikujjhati;</p>



<p class="gathalast">Kuddhaṃ appaṭikujjhanto, saṅgāmaṃ jeti dujjayaṃ.</p>



<p class="gatha1">‘‘Ubhinnamatthaṃ carati, attano ca parassa ca;</p>



<p class="gathalast">Paraṃ saṅkupitaṃ ñatvā, yo sato upasammati.</p>



<p class="gatha1">‘‘Ubhinnaṃ tikicchantānaṃ, attano ca parassa ca;</p>



<p class="gathalast">Janā maññanti bāloti, ye dhammassa akovidā’’ti.</p>



<p class="bodytext">Evaṃ <a name="V1.0190"></a><a name="P1.0163"></a> vutte, akkosakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… esāhaṃ <a name="T1.0239"></a> bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ, bhante, bhoto gotamassa santike pabbajjaṃ, labheyyaṃ upasampada’’nti.</p>



<p class="bodytext">Alattha kho akkosakabhāradvājo brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā akkosakabhāradvājo eko vūpakaṭṭho appamatto ātāpī pahitatto viharanto <a name="M1.0165"></a> nacirasseva – yassatthāya kulaputtā sammadeva agārasmā anagāriyaṃ pabbajanti tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti.</p>



<p class="subhead">3. Asurindakasuttaṃ</p>



<p class="bodytext"><span class="newparamark" id="a1_para189"></span><a name="para189"></a><a name="para189_sn1"></a><span class="paranum">189</span>. Ekaṃ samayaṃ bhagavā rājagahe viharati veḷuvane kalandakanivāpe. Assosi kho asurindakabhāradvājo brāhmaṇo – ‘‘bhāradvājagotto brāhmaṇo kira samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā bhagavantaṃ asabbhāhi pharusāhi vācāhi akkosati paribhāsati. Evaṃ vutte, bhagavā tuṇhī ahosi. Atha kho asurindakabhāradvājo brāhmaṇo bhagavantaṃ etadavoca – ‘‘jitosi, samaṇa, jitosi, samaṇā’’ti.</p>



<p class="gatha1">‘‘Jayaṃ <a name="T1.0240"></a> ve maññati bālo, vācāya pharusaṃ bhaṇaṃ;</p>



<p class="gathalast">Jayañcevassa taṃ hoti, yā titikkhā vijānato.</p>



<p class="gatha1">‘‘Tasseva tena pāpiyo, yo kuddhaṃ paṭikujjhati;</p>



<p class="gathalast">Kuddhaṃ appaṭikujjhanto, saṅgāmaṃ jeti dujjayaṃ.</p>



<p class="gatha1">‘‘Ubhinnamatthaṃ carati, attano ca parassa ca;</p>



<p class="gathalast">Paraṃ saṅkupitaṃ ñatvā, yo sato upasammati.</p>



<p class="gatha1">‘‘Ubhinnaṃ <a name="V1.0191"></a> tikicchantānaṃ, attano ca parassa ca;</p>



<p class="gathalast">Janā maññanti bāloti, ye dhammassa akovidā’’ti.</p>



<p class="bodytext">Evaṃ <a name="P1.0164"></a> vutte, asurindakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā bhāradvājo arahataṃ ahosī’’ti.</p>



<p class="subhead">4. Bilaṅgikasuttaṃ</p>



<p class="bodytext"><span class="newparamark" id="a1_para190"></span><a name="para190"></a><a name="para190_sn1"></a><span class="paranum">190</span>. Ekaṃ <a name="M1.0166"></a> samayaṃ bhagavā rājagahe viharati veḷuvane kalandakanivāpe. Assosi kho bilaṅgikabhāradvājo brāhmaṇo – ‘‘bhāradvājagotto kira brāhmaṇo samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā tuṇhībhūto ekamantaṃ aṭṭhāsi. Atha kho bhagavā bilaṅgikassa bhāradvājassa brāhmaṇassa cetasā cetoparivitakkamaññāya bilaṅgikaṃ bhāradvājaṃ brāhmaṇaṃ gāthāya ajjhabhāsi <a name="T1.0241"></a> –</p>



<p class="gatha1">‘‘Yo appaduṭṭhassa narassa dussati,</p>



<p class="gatha2">Suddhassa posassa anaṅgaṇassa;</p>



<p class="gatha3">Tameva bālaṃ pacceti pāpaṃ,</p>



<p class="gathalast">Sukhumo rajo paṭivātaṃva khitto’’ti.</p>



<p class="bodytext">Evaṃ vutte, vilaṅgikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā bhāradvājo arahataṃ ahosī’’ti.</p>



<p class="subhead">5. Ahiṃsakasuttaṃ</p>



<p class="bodytext"><span class="newparamark" id="a1_para191"></span><a name="para191"></a><a name="para191_sn1"></a><span class="paranum">191</span>. Sāvatthinidānaṃ. Atha kho ahiṃsakabhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ <a name="P1.0165"></a> nisinno kho ahiṃsakabhāradvājo brāhmaṇo bhagavantaṃ etadavoca – ‘‘ahiṃsakāhaṃ, bho gotama, ahiṃsakāhaṃ, bho gotamā’’ti.</p>



<p class="gatha1">‘‘Yathā <a name="T1.0242"></a><a name="V1.0192"></a> nāmaṃ tathā cassa, siyā kho tvaṃ ahiṃsako;</p>



<p class="gatha2">Yo ca kāyena vācāya, manasā ca na hiṃsati;</p>



<p class="gathalast">Sa ve ahiṃsako hoti, yo paraṃ na vihiṃsatī’’ti.</p>



<p class="bodytext">Evaṃ vutte, ahiṃsakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā ahiṃsakabhāradvājo arahataṃ ahosī’’ti.</p>



<p class="subhead">6. Jaṭāsuttaṃ</p>



<p class="bodytext"><span class="newparamark" id="a1_para192"></span><a name="para192"></a><a name="para192_sn1"></a><span class="paranum">192</span>. Sāvatthinidānaṃ<a name="M1.0167"></a>. Atha kho jaṭābhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho jaṭābhāradvājo brāhmaṇo bhagavantaṃ gāthāya ajjhabhāsi –</p>



<p class="gatha1">‘‘Antojaṭā bahijaṭā, jaṭāya jaṭitā pajā;</p>



<p class="gathalast">Taṃ taṃ gotama pucchāmi, ko imaṃ vijaṭaye jaṭa’’nti.</p>



<p class="gatha1">‘‘Sīle patiṭṭhāya naro sapañño, cittaṃ paññañca bhāvayaṃ;</p>



<p class="gathalast">Ātāpī nipako bhikkhu, so imaṃ vijaṭaye jaṭaṃ.</p>



<p class="gatha1">‘‘Yesaṃ rāgo ca doso ca, avijjā ca virājitā;</p>



<p class="gathalast">Khīṇāsavā arahanto, tesaṃ vijaṭitā jaṭā.</p>



<p class="gatha1">‘‘Yattha nāmañca rūpañca, asesaṃ uparujjhati;</p>



<p class="gathalast">Paṭighaṃ rūpasaññā ca, etthesā chijjate jaṭā’’ti.</p>



<p class="bodytext">Evaṃ <a name="T1.0243"></a> vutte, jaṭābhāradvājo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti.</p>



<p class="subhead">7. Suddhikasuttaṃ</p>



<p class="bodytext"><span class="newparamark" id="a1_para193"></span><a name="para193"></a><a name="para193_sn1"></a><span class="paranum">193</span>. Sāvatthinidānaṃ<a name="V1.0193"></a>. Atha kho suddhikabhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ <a name="P1.0166"></a> nisinno kho suddhikabhāradvājo brāhmaṇo bhagavato santike imaṃ gāthaṃ ajjhabhāsi –</p>



<p class="gatha1">‘‘Na brāhmaṇo <span class="note">[nābrāhmaṇo (?)]</span> sujjhati koci, loke sīlavāpi tapokaraṃ;</p>



<p class="gathalast">Vijjācaraṇasampanno, so sujjhati na aññā itarā pajā’’ti.</p>



<p class="gatha1">‘‘Bahumpi palapaṃ jappaṃ, na jaccā hoti brāhmaṇo;</p>



<p class="gathalast">Antokasambu saṅkiliṭṭho, kuhanaṃ upanissito.</p>



<p class="gatha1">‘‘Khattiyo <a name="M1.0168"></a> brāhmaṇo vesso, suddo caṇḍālapukkuso;</p>



<p class="gatha2">Āraddhavīriyo pahitatto, niccaṃ daḷhaparakkamo;</p>



<p class="gathalast">Pappoti paramaṃ suddhiṃ, evaṃ jānāhi brāhmaṇā’’ti.</p>



<p class="bodytext">Evaṃ vutte, suddhikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti.</p>



<p class="subhead">8. Aggikasuttaṃ</p>



<p class="bodytext"><span class="newparamark" id="a1_para194"></span><a name="para194"></a><a name="para194_sn1"></a><span class="paranum">194</span>. Ekaṃ <a name="T1.0244"></a> samayaṃ bhagavā rājagahe viharati veḷuvane kalandakanivāpe. Tena kho pana samayena aggikabhāradvājassa brāhmaṇassa sappinā pāyaso sannihito hoti – ‘‘aggiṃ juhissāmi, aggihuttaṃ paricarissāmī’’ti.</p>



<p class="bodytext">Atha kho bhagavā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi. Rājagahe sapadānaṃ piṇḍāya caramāno yena aggikabhāradvājassa brāhmaṇassa nivesanaṃ tenupasaṅkami<a name="V1.0194"></a>; upasaṅkamitvā ekamantaṃ aṭṭhāsi. Addasā kho aggikabhāradvājo brāhmaṇo bhagavantaṃ piṇḍāya ṭhitaṃ. Disvāna bhagavantaṃ gāthāya ajjhabhāsi –</p>



<p class="gatha1">‘‘Tīhi vijjāhi sampanno, jātimā sutavā bahū;</p>



<p class="gathalast">Vijjācaraṇasampanno, somaṃ bhuñjeyya pāyasa’’nti.</p>



<p class="gatha1">‘‘Bahumpi palapaṃ jappaṃ, na jaccā hoti brāhmaṇo;</p>



<p class="gathalast">Antokasambu saṃkiliṭṭho, kuhanāparivārito.</p>



<p class="gatha1">‘‘Pubbenivāsaṃ <a name="P1.0167"></a> yo vedī, saggāpāyañca passati;</p>



<p class="gathalast">Atho jātikkhayaṃ patto, abhiññāvosito muni.</p>



<p class="gatha1">‘‘Etāhi tīhi vijjāhi, tevijjo hoti brāhmaṇo;</p>



<p class="gathalast">Vijjācaraṇasampanno, somaṃ bhuñjeyya pāyasa’’nti.</p>



<p class="bodytext">‘‘Bhuñjatu bhavaṃ gotamo. Brāhmaṇo bhava’’nti.</p>



<p class="gatha1">‘‘Gāthābhigītaṃ <a name="T1.0245"></a><a name="M1.0169"></a> me abhojaneyyaṃ,</p>



<p class="gatha2">Sampassataṃ brāhmaṇa nesa dhammo;</p>



<p class="gatha3">Gāthābhigītaṃ panudanti buddhā,</p>



<p class="gathalast">Dhamme sati brāhmaṇa vuttiresā.</p>



<p class="gatha1">‘‘Aññena ca kevalinaṃ mahesiṃ,</p>



<p class="gatha2">Khīṇāsavaṃ kukkuccavūpasantaṃ;</p>



<p class="gatha3">Annena pānena upaṭṭhahassu,</p>



<p class="gathalast">Khettañhi taṃ puññapekkhassa hotī’’ti.</p>



<p class="bodytext">Evaṃ <a name="V1.0195"></a> vutte, aggikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā aggikabhāradvājo arahataṃ ahosī’’ti.</p>



<p class="subhead">9. Sundarikasuttaṃ</p>



<p class="bodytext"><span class="newparamark" id="a1_para195"></span><a name="para195"></a><a name="para195_sn1"></a><span class="paranum">195</span>. Ekaṃ samayaṃ bhagavā kosalesu viharati sundarikāya nadiyā tīre. Tena kho pana samayena sundarikabhāradvājo brāhmaṇo sundarikāya nadiyā tīre aggiṃ juhati, aggihuttaṃ paricarati. Atha kho sundarikabhāradvājo brāhmaṇo aggiṃ juhitvā aggihuttaṃ paricaritvā uṭṭhāyāsanā samantā catuddisā anuvilokesi – ‘‘ko nu kho imaṃ habyasesaṃ bhuñjeyyā’’ti? Addasā kho sundarikabhāradvājo brāhmaṇo bhagavantaṃ aññatarasmiṃ rukkhamūle sasīsaṃ pārutaṃ nisinnaṃ. Disvāna vāmena hatthena <a name="T1.0246"></a> habyasesaṃ gahetvā dakkhiṇena hatthena kamaṇḍaluṃ gahetvā yena bhagavā tenupasaṅkami. Atha kho bhagavā sundarikabhāradvājassa brāhmaṇassa padasaddena sīsaṃ vivari. Atha kho sundarikabhāradvājo brāhmaṇo ‘muṇḍo ayaṃ <a name="P1.0168"></a> bhavaṃ, muṇḍako ayaṃ bhava’nti tatova puna nivattitukāmo ahosi. Atha kho sundarikabhāradvājassa brāhmaṇassa etadahosi – ‘muṇḍāpi hi idhekacce brāhmaṇā bhavanti; yaṃnūnāhaṃ taṃ upasaṅkamitvā jātiṃ puccheyya’nti.</p>



<p class="bodytext">Atha kho sundarikabhāradvājo brāhmaṇo yena bhagavā tenupasaṅkami; upasaṅkamitvā bhagavantaṃ etadavoca – ‘kiṃjacco bhava’nti?</p>



<p class="gatha1">‘‘Mā <a name="M1.0170"></a> jātiṃ puccha caraṇañca puccha,</p>



<p class="gatha2">Kaṭṭhā have jāyati jātavedo;</p>



<p class="gatha3">Nīcākulīnopi muni dhitimā,</p>



<p class="gathalast">Ājānīyo hoti hirīnisedho.</p>



<p class="gatha1">‘‘Saccena danto damasā upeto,</p>



<p class="gatha2">Vedantagū vusitabrahmacariyo;</p>



<p class="gatha3">Yaññopanīto <a name="V1.0196"></a> tamupavhayetha,</p>



<p class="gathalast">Kālena so juhati dakkhiṇeyye’’ti.</p>



<p class="gatha1">‘‘Addhā suyiṭṭhaṃ suhutaṃ mama yidaṃ,</p>



<p class="gatha2">Yaṃ tādisaṃ vedagumaddasāmi;</p>



<p class="gatha3">Tumhādisānañhi <a name="T1.0247"></a> adassanena,</p>



<p class="gathalast">Añño jano bhuñjati habyasesa’’nti.</p>



<p class="bodytext">‘‘Bhuñjatu bhavaṃ gotamo. Brāhmaṇo bhava’’nti.</p>



<p class="gatha1">‘‘Gāthābhigītaṃ me abhojaneyyaṃ,</p>



<p class="gatha2">Sampassataṃ brāhmaṇa nesa dhammo;</p>



<p class="gatha3">Gāthābhigītaṃ panudanti buddhā,</p>



<p class="gathalast">Dhamme sati brāhmaṇa vuttiresā.</p>



<p class="gatha1">‘‘Aññena ca kevalinaṃ mahesiṃ,</p>



<p class="gatha2">Khīṇāsavaṃ kukkuccavūpasantaṃ;</p>



<p class="gatha3">Annena pānena upaṭṭhahassu,</p>



<p class="gathalast">Khettañhi taṃ puññapekkhassa hotī’’ti.</p>



<p class="bodytext">‘‘Atha kassa cāhaṃ, bho gotama, imaṃ habyasesaṃ dammī’’ti? ‘‘Na khvāhaṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yasseso habyaseso bhutto sammā pariṇāmaṃ gaccheyya <a name="P1.0169"></a> aññatra, brāhmaṇa, tathāgatassa vā tathāgatasāvakassa vā. Tena hi tvaṃ, brāhmaṇa, taṃ habyasesaṃ appaharite vā chaḍḍehi appāṇake vā udake opilāpehī’’ti.</p>



<p class="bodytext">Atha kho sundarikabhāradvājo brāhmaṇo taṃ habyasesaṃ appāṇake udake opilāpesi. Atha kho so habyaseso udake pakkhitto cicciṭāyati <a name="M1.0171"></a> ciṭiciṭāyati sandhūpāyati sampadhūpāyati<a name="V1.0197"></a>. Seyyathāpi nāma <a name="T1.0248"></a> phālo <span class="note">[loho (ka.)]</span> divasaṃsantatto <span class="note">[divasasantatto (sī. syā. kaṃ. pī.)]</span> udake pakkhitto cicciṭāyati ciṭiciṭāyati sandhūpāyati sampadhūpāyati; evameva so habyaseso udake pakkhitto cicciṭāyati ciṭiciṭāyati sandhūpāyati sampadhūpāyati.</p>



<p class="bodytext">Atha kho sundarikabhāradvājo brāhmaṇo saṃviggo lomahaṭṭhajāto yena bhagavā tenupasaṅkami; upasaṅkamitvā ekamantaṃ aṭṭhāsi. Ekamantaṃ ṭhitaṃ kho sundarikabhāradvājaṃ brāhmaṇaṃ bhagavā gāthāhi ajjhabhāsi –</p>



<p class="gatha1">‘‘Mā brāhmaṇa dāru samādahāno,</p>



<p class="gatha2">Suddhiṃ amaññi bahiddhā hi etaṃ;</p>



<p class="gatha3">Na hi tena suddhiṃ kusalā vadanti,</p>



<p class="gathalast">Yo bāhirena parisuddhimicche.</p>



<p class="gatha1">‘‘Hitvā ahaṃ brāhmaṇa dārudāhaṃ</p>



<p class="gatha2">Ajjhattamevujjalayāmi <span class="note">[ajjhattameva jalayāmi (sī. syā. kaṃ. pī.)]</span> jotiṃ;</p>



<p class="gatha1">Niccagginī niccasamāhitatto,</p>



<p class="gathalast">Arahaṃ ahaṃ brahmacariyaṃ carāmi.</p>



<p class="gatha1">‘‘Māno hi te brāhmaṇa khāribhāro,</p>



<p class="gatha2">Kodho dhumo bhasmani mosavajjaṃ;</p>



<p class="gatha3">Jivhā sujā hadayaṃ jotiṭhānaṃ,</p>



<p class="gathalast">Attā sudanto purisassa joti.</p>



<p class="gatha1">‘‘Dhammo <a name="T1.0249"></a> rahado brāhmaṇa sīlatittho,</p>



<p class="gatha2">Anāvilo sabbhi sataṃ pasattho;</p>



<p class="gatha3">Yattha have vedaguno sinātā,</p>



<p class="gathalast">Anallagattāva <span class="note">[anallīnagattāva (sī. pī. ka.)]</span> taranti pāraṃ.</p>



<p class="gatha1">‘‘Saccaṃ dhammo saṃyamo brahmacariyaṃ,</p>



<p class="gatha2">Majjhe sitā brāhmaṇa brahmapatti;</p>



<p class="gatha3">Sa <a name="V1.0198"></a><a name="P1.0170"></a> tujjubhūtesu namo karohi,</p>



<p class="gathalast">Tamahaṃ naraṃ dhammasārīti brūmī’’ti.</p>



<p class="bodytext">Evaṃ <a name="M1.0172"></a> vutte, sundarikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti.</p>



<p class="subhead">10. Bahudhītarasuttaṃ</p>



<p class="bodytext"><span class="newparamark" id="a1_para196"></span><a name="para196"></a><a name="para196_sn1"></a><span class="paranum">196</span>. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena aññatarassa bhāradvājagottassa brāhmaṇassa catuddasa balībaddā naṭṭhā honti. Atha kho bhāradvājagotto brāhmaṇo te balībadde gavesanto yena so vanasaṇḍo tenupasaṅkami; upasaṅkamitvā addasa bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhagavā tenupasaṅkami; upasaṅkamitvā bhagavato santike imā gāthāyo abhāsi –</p>



<p class="gatha1">‘‘Na <a name="T1.0250"></a> hi nūnimassa <span class="note">[nahanūnimassa (sī. syā. kaṃ.)]</span> samaṇassa, balībaddā catuddasa;</p>



<p class="gathalast">Ajjasaṭṭhiṃ na dissanti, tenāyaṃ samaṇo sukhī.</p>



<p class="gatha1">‘‘Na hi nūnimassa samaṇassa, tilākhettasmi pāpakā;</p>



<p class="gathalast">Ekapaṇṇā dupaṇṇā <span class="note">[dvipaṇṇā (sī. pī.)]</span> ca, tenāyaṃ samaṇo sukhī.</p>



<p class="gatha1">‘‘Na hi nūnimassa samaṇassa, tucchakoṭṭhasmi mūsikā;</p>



<p class="gathalast">Ussoḷhikāya naccanti, tenāyaṃ samaṇo sukhī.</p>



<p class="gatha1">‘‘Na hi nūnimassa samaṇassa, santhāro sattamāsiko;</p>



<p class="gathalast">Uppāṭakehi sañchanno, tenāyaṃ samaṇo sukhī.</p>



<p class="gatha1">‘‘Na <a name="V1.0199"></a> hi nūnimassa samaṇassa, vidhavā satta dhītaro;</p>



<p class="gathalast">Ekaputtā duputtā <span class="note">[dviputtā (sī. pī.)]</span> ca, tenāyaṃ samaṇo sukhī.</p>



<p class="gatha1">‘‘Na hi nūnimassa samaṇassa, piṅgalā tilakāhatā;</p>



<p class="gathalast">Sottaṃ pādena bodheti, tenāyaṃ samaṇo sukhī.</p>



<p class="gatha1">‘‘Na hi nūnimassa samaṇassa, paccūsamhi iṇāyikā;</p>



<p class="gathalast">Detha dethāti codenti, tenāyaṃ samaṇo sukhī’’ti.</p>



<p class="gatha1">‘‘Na <a name="M1.0173"></a> hi mayhaṃ brāhmaṇa, balībaddā catuddasa;</p>



<p class="gathalast">Ajjasaṭṭhiṃ na dissanti, tenāhaṃ brāhmaṇā sukhī.</p>



<p class="gatha1">‘‘Na <a name="P1.0171"></a> hi mayhaṃ brāhmaṇa, tilākhettasmi pāpakā;</p>



<p class="gathalast">Ekapaṇṇā dupaṇṇā ca, tenāhaṃ brāhmaṇā sukhī.</p>



<p class="gatha1">‘‘Na hi mayhaṃ brāhmaṇa, tucchakoṭṭhasmi mūsikā;</p>



<p class="gathalast">Ussoḷhikāya naccanti, tenāhaṃ brāhmaṇā sukhī.</p>



<p class="gatha1">‘‘Na <a name="T1.0251"></a> hi mayhaṃ brāhmaṇa, santhāro sattamāsiko;</p>



<p class="gathalast">Uppāṭakehi sañchanno, tenāhaṃ brāhmaṇā sukhī.</p>



<p class="gatha1">‘‘Na hi mayhaṃ brāhmaṇa, vidhavā satta dhītaro;</p>



<p class="gathalast">Ekaputtā duputtā ca, tenāhaṃ brāhmaṇā sukhī.</p>



<p class="gatha1">‘‘Na hi mayhaṃ brāhmaṇa, piṅgalā tilakāhatā;</p>



<p class="gathalast">Sottaṃ pādena bodheti, tenāhaṃ brāhmaṇā sukhī.</p>



<p class="gatha1">‘‘Na <a name="V1.0200"></a> hi mayhaṃ brāhmaṇa, paccūsamhi iṇāyikā;</p>



<p class="gathalast">Detha dethāti codenti, tenāhaṃ brāhmaṇā sukhī’’ti.</p>



<p class="bodytext">Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evameva bhotā gotamena anekapariyāyena dhammo pakāsito. Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti.</p>



<p class="bodytext">Alattha kho bhāradvājagotto brāhmaṇo bhagavato santike pabbajjaṃ, alattha upasampadaṃ. Acirūpasampanno panāyasmā bhāradvājo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ – brahmacariyapariyosānaṃ <a name="T1.0252"></a> diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ <a name="M1.0174"></a> itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti.</p>



<p class="centered">Arahantavaggo paṭhamo.</p>



<p class="bodytext">Tassuddānaṃ –</p>



<p class="gatha1">Dhanañjānī ca akkosaṃ, asurindaṃ bilaṅgikaṃ;</p>



<p class="gatha2">Ahiṃsakaṃ jaṭā ceva, suddhikañceva aggikā;</p>



<p class="gathalast">Sundarikaṃ bahudhītarena ca te dasāti.</p>



<p class="title">2. Upāsakavaggo</p>



<p class="subhead">1. Kasibhāradvājasuttaṃ</p>



<p class="bodytext"><span class="newparamark" id="a1_para197"></span><a name="para197"></a><a name="para197_sn1"></a><span class="paranum">197</span>. Evaṃ <a name="T1.0253"></a><a name="V1.0201"></a><a name="P1.0172"></a> me sutaṃ – ekaṃ samayaṃ bhagavā magadhesu viharati dakkhiṇāgirismiṃ ekanāḷāyaṃ brāhmaṇagāme. Tena kho pana samayena kasibhāradvājassa <span class="note">[kasikabhāradvājassa (ka.)]</span> brāhmaṇassa pañcamattāni naṅgalasatāni payuttāni honti vappakāle. Atha kho bhagavā pubbaṇhasamayaṃ nivāsetvā pattacīvaramādāya yena kasibhāradvājassa brāhmaṇassa kammanto tenupasaṅkami.</p>



<p class="bodytext">Tena kho pana samayena kasibhāradvājassa brāhmaṇassa parivesanā vattati. Atha kho bhagavā yena parivesanā tenupasaṅkami; upasaṅkamitvā ekamantaṃ aṭṭhāsi. Addasā kho kasibhāradvājo brāhmaṇo bhagavantaṃ piṇḍāya ṭhitaṃ. Disvā bhagavantaṃ etadavoca – ‘‘ahaṃ kho, samaṇa, kasāmi ca vapāmi ca, kasitvā ca vapitvā ca bhuñjāmi. Tvampi, samaṇa, kasassu ca vapassu ca, kasitvā ca vapitvā ca bhuñjassū’’ti. ‘‘Ahampi kho, brāhmaṇa, kasāmi ca vapāmi ca, kasitvā ca vapitvā ca bhuñjāmī’’ti. Na kho mayaṃ passāma bhoto gotamassa yugaṃ vā naṅgalaṃ vā phālaṃ vā pācanaṃ vā balībadde vā, atha ca pana <a name="T1.0254"></a> bhavaṃ gotamo evamāha – ‘‘ahampi kho, brāhmaṇa, kasāmi ca vapāmi ca, kasitvā ca vapitvā ca bhuñjāmī’’ti<a name="M1.0175"></a>. Atha kho kasibhāradvājo brāhmaṇo bhagavantaṃ gāthāya ajjhabhāsi –</p>



<p class="gatha1">‘‘Kassako paṭijānāsi, na ca passāmi te kasiṃ;</p>



<p class="gathalast">Kassako pucchito brūhi, kathaṃ jānemu taṃ kasi’’nti.</p>



<p class="gatha1">‘‘Saddhā bījaṃ tapo vuṭṭhi, paññā me yuganaṅgalaṃ;</p>



<p class="gathalast">Hirī īsā mano yottaṃ, sati me phālapācanaṃ.</p>



<p class="gatha1">‘‘Kāyagutto <a name="V1.0202"></a> vacīgutto, āhāre udare yato;</p>



<p class="gathalast">Saccaṃ karomi niddānaṃ, soraccaṃ me pamocanaṃ.</p>



<p class="gatha1">‘‘Vīriyaṃ <a name="P1.0173"></a> me dhuradhorayhaṃ, yogakkhemādhivāhanaṃ;</p>



<p class="gathalast">Gacchati anivattantaṃ, yattha gantvā na socati.</p>



<p class="gatha1">‘‘Evamesā kasī kaṭṭhā, sā hoti amatapphalā;</p>



<p class="gathalast">Etaṃ kasiṃ kasitvāna, sabbadukkhā pamuccatī’’ti.</p>



<p class="bodytext">‘‘Bhuñjatu bhavaṃ gotamo. Kassako bhavaṃ. Yañhi bhavaṃ gotamo amatapphalampi kasiṃ kasatī’’ti <span class="note">[bhāsatīti (ka.)]</span>.</p>



<p class="gatha1">‘‘Gāthābhigītaṃ me abhojaneyyaṃ,</p>



<p class="gatha2">Sampassataṃ brāhmaṇa nesa dhammo;</p>



<p class="gatha3">Gāthābhigītaṃ panudanti buddhā,</p>



<p class="gathalast">Dhamme sati brāhmaṇa vuttiresā.</p>



<p class="gatha1">‘‘Aññena <a name="T1.0255"></a> ca kevalinaṃ mahesiṃ,</p>



<p class="gatha2">Khīṇāsavaṃ kukkuccavūpasantaṃ;</p>



<p class="gatha3">Annena pānena upaṭṭhahassu,</p>



<p class="gathalast">Khettañhi taṃ puññapekkhassa hotī’’ti.</p>



<p class="bodytext">Evaṃ vutte, kasibhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… ajjatagge pāṇupetaṃ saraṇaṃ gata’’nti.</p>



<p class="subhead">2. Udayasuttaṃ</p>



<p class="bodytext"><span class="newparamark" id="a1_para198"></span><a name="para198"></a><a name="para198_sn1"></a><span class="paranum">198</span>. Sāvatthinidānaṃ. Atha kho bhagavā pubbaṇhasamayaṃ nivāsetvā pattacīvaramādāya yena <a name="V1.0203"></a> udayassa brāhmaṇassa nivesanaṃ tenupasaṅkami. Atha <a name="M1.0176"></a> kho udayo brāhmaṇo bhagavato pattaṃ odanena pūresi. Dutiyampi kho bhagavā pubbaṇhasamayaṃ nivāsetvā pattacīvaramādāya yena udayassa brāhmaṇassa nivesanaṃ tenupasaṅkami…pe… tatiyampi kho udayo brāhmaṇo bhagavato pattaṃ odanena <a name="P1.0174"></a> pūretvā bhagavantaṃ etadavoca – ‘‘pakaṭṭhakoyaṃ samaṇo gotamo punappunaṃ āgacchatī’’ti.</p>



<p class="gatha1">‘‘Punappunañceva <a name="T1.0256"></a> vapanti bījaṃ, punappunaṃ vassati devarājā;</p>



<p class="gathalast">Punappunaṃ khettaṃ kasanti kassakā, punappunaṃ dhaññamupeti raṭṭhaṃ.</p>



<p class="gatha1">‘‘Punappunaṃ yācakā yācayanti, punappunaṃ dānapatī dadanti;</p>



<p class="gathalast">Punappunaṃ dānapatī daditvā, punappunaṃ saggamupenti ṭhānaṃ.</p>



<p class="gatha1">‘‘Punappunaṃ khīranikā duhanti, punappunaṃ vaccho upeti mātaraṃ;</p>



<p class="gathalast">Punappunaṃ kilamati phandati ca, punappunaṃ gabbhamupeti mando.</p>



<p class="gatha1">‘‘Punappunaṃ jāyati mīyati ca, punappunaṃ sivathikaṃ <span class="note">[sīvathikaṃ (sī. syā. kaṃ. pī.)]</span> haranti;</p>



<p class="gathalast">Maggañca laddhā apunabbhavāya, na punappunaṃ jāyati bhūripañño’’ti <span class="note">[punappunaṃ jāyati bhūripaññoti (syā. kaṃ. ka.)]</span>.</p>



<p class="bodytext">Evaṃ vutte, udayo brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">3. Devahitasuttaṃ</p>



<p class="bodytext"><span class="newparamark" id="a1_para199"></span><a name="para199"></a><a name="para199_sn1"></a><span class="paranum">199</span>. Sāvatthinidānaṃ<a name="T1.0257"></a>. Tena kho pana samayena bhagavā vātehābādhiko hoti; āyasmā ca upavāṇo bhagavato upaṭṭhāko hoti. Atha kho bhagavā āyasmantaṃ upavāṇaṃ āmantesi – ‘‘iṅgha me tvaṃ, upavāṇa, uṇhodakaṃ jānāhī’’ti. ‘‘Evaṃ, bhante’’ti kho āyasmā upavāṇo bhagavato paṭissutvā nivāsetvā pattacīvaramādāya yena devahitassa brāhmaṇassa nivesanaṃ tenupasaṅkami; upasaṅkamitvā tuṇhībhūto ekamantaṃ aṭṭhāsi. Addasā kho devahito brāhmaṇo āyasmantaṃ <a name="V1.0204"></a> upavāṇaṃ tuṇhībhūtaṃ ekamantaṃ ṭhitaṃ. Disvāna āyasmantaṃ upavāṇaṃ gāthāya ajjhabhāsi –</p>



<p class="gatha1">‘‘Tuṇhībhūto <a name="M1.0177"></a><a name="P1.0175"></a> bhavaṃ tiṭṭhaṃ, muṇḍo saṅghāṭipāruto;</p>



<p class="gathalast">Kiṃ patthayāno kiṃ esaṃ, kiṃ nu yācitumāgato’’ti.</p>



<p class="gatha1">‘‘Arahaṃ sugato loke, vātehābādhiko muni;</p>



<p class="gathalast">Sace uṇhodakaṃ atthi, munino dehi brāhmaṇa.</p>



<p class="gatha1">‘‘Pūjito pūjaneyyānaṃ, sakkareyyāna sakkato;</p>



<p class="gathalast">Apacito apaceyyānaṃ <span class="note">[apacineyyānaṃ (sī. syā. kaṃ.) ṭīkā oloketabbā]</span>, tassa icchāmi hātave’’ti.</p>



<p class="bodytext">Atha kho devahito brāhmaṇo uṇhodakassa kājaṃ purisena gāhāpetvā phāṇitassa ca puṭaṃ āyasmato upavāṇassa pādāsi. Atha kho āyasmā upavāṇo yena bhagavā tenupasaṅkami; upasaṅkamitvā bhagavantaṃ <a name="T1.0258"></a> uṇhodakena nhāpetvā <span class="note">[nahāpetvā (sī. pī.)]</span> uṇhodakena phāṇitaṃ āloletvā bhagavato pādāsi. Atha kho bhagavato ābādho paṭippassambhi.</p>



<p class="bodytext">Atha kho devahito brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho devahito brāhmaṇo bhagavantaṃ gāthāya ajjhabhāsi –</p>



<p class="gatha1">‘‘Kattha dajjā deyyadhammaṃ, kattha dinnaṃ mahapphalaṃ;</p>



<p class="gathalast">Kathañhi yajamānassa, kathaṃ ijjhati dakkhiṇā’’ti.</p>



<p class="gatha1">‘‘Pubbenivāsaṃ yo vedī, saggāpāyañca passati;</p>



<p class="gathalast">Atho jātikkhayaṃ patto, abhiññāvosito muni.</p>



<p class="gatha1">‘‘Ettha <a name="V1.0205"></a> dajjā deyyadhammaṃ, ettha dinnaṃ mahapphalaṃ;</p>



<p class="gathalast">Evañhi yajamānassa, evaṃ ijjhati dakkhiṇā’’ti.</p>



<p class="bodytext">Evaṃ vutte, devahito brāhmaṇo bhagavantaṃ etadavoca – ‘‘abhikkantaṃ bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">4. Mahāsālasuttaṃ</p>



<p class="bodytext"><span class="newparamark" id="a1_para200"></span><a name="para200"></a><a name="para200_sn1"></a><span class="paranum">200</span>. Sāvatthinidānaṃ<a name="M1.0178"></a>. Atha kho aññataro brāhmaṇamahāsālo lūkho lūkhapāvuraṇo <a name="P1.0176"></a> <span class="note">[lūkhapāpuraṇo (sī. syā. kaṃ. pī.)]</span> yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho taṃ brāhmaṇamahāsālaṃ bhagavā <a name="T1.0259"></a> etadavoca – ‘‘kinnu tvaṃ, brāhmaṇa, lūkho lūkhapāvuraṇo’’ti? ‘‘Idha me, bho gotama, cattāro puttā. Te maṃ dārehi saṃpuccha gharā nikkhāmentī’’ti. ‘‘Tena hi tvaṃ, brāhmaṇa, imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu bhāsassu –</p>



<p class="gatha1">‘‘Yehi jātehi nandissaṃ, yesañca bhavamicchisaṃ;</p>



<p class="gathalast">Te maṃ dārehi saṃpuccha, sāva vārenti sūkaraṃ.</p>



<p class="gatha1">‘‘Asantā kira maṃ jammā, tāta tātāti bhāsare;</p>



<p class="gathalast">Rakkhasā puttarūpena, te jahanti vayogataṃ.</p>



<p class="gatha1">‘‘Assova jiṇṇo nibbhogo, khādanā apanīyati;</p>



<p class="gathalast">Bālakānaṃ pitā thero, parāgāresu bhikkhati.</p>



<p class="gatha1">‘‘Daṇḍova kira me seyyo, yañce puttā anassavā;</p>



<p class="gathalast">Caṇḍampi goṇaṃ vāreti, atho caṇḍampi kukkuraṃ.</p>



<p class="gatha1">‘‘Andhakāre <a name="V1.0206"></a> pure hoti, gambhīre gādhamedhati;</p>



<p class="gathalast">Daṇḍassa ānubhāvena, khalitvā patitiṭṭhatī’’ti.</p>



<p class="bodytext">Atha kho so brāhmaṇamahāsālo bhagavato santike imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu abhāsi –</p>



<p class="gatha1">‘‘Yehi jātehi nandissaṃ, yesañca bhavamicchisaṃ;</p>



<p class="gathalast">Te <a name="T1.0260"></a> maṃ dārehi saṃpuccha, sāva vārenti sūkaraṃ.</p>



<p class="gatha1">‘‘Asantā kira maṃ jammā, tāta tātāti bhāsare;</p>



<p class="gathalast">Rakkhasā puttarūpena, te jahanti vayogataṃ.</p>



<p class="gatha1">‘‘Assova <a name="M1.0179"></a> jiṇṇo nibbhogo, khādanā apanīyati;</p>



<p class="gathalast">Bālakānaṃ pitā thero, parāgāresu bhikkhati.</p>



<p class="gatha1">‘‘Daṇḍova kira me seyyo, yañce puttā anassavā;</p>



<p class="gathalast">Caṇḍampi goṇaṃ vāreti, atho caṇḍampi kukkuraṃ.</p>



<p class="gatha1">‘‘Andhakāre pure hoti, gambhīre gādhamedhati;</p>



<p class="gathalast">Daṇḍassa ānubhāvena, khalitvā patitiṭṭhatī’’ti.</p>



<p class="bodytext">Atha <a name="P1.0177"></a> kho naṃ brāhmaṇamahāsālaṃ puttā gharaṃ netvā nhāpetvā paccekaṃ dussayugena acchādesuṃ. Atha kho so brāhmaṇamahāsālo ekaṃ dussayugaṃ ādāya yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho brāhmaṇamahāsālo bhagavantaṃ etadavoca – ‘‘mayaṃ, bho gotama, brāhmaṇā nāma ācariyassa ācariyadhanaṃ pariyesāma. Paṭiggaṇhatu me bhavaṃ gotamo ācariyadhana’’nti. Paṭiggahesi bhagavā anukampaṃ upādāya. Atha kho so brāhmaṇamahāsālo bhagavantaṃ <a name="V1.0207"></a> etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">5. Mānatthaddhasuttaṃ</p>



<p class="bodytext"><span class="newparamark" id="a1_para201"></span><a name="para201"></a><a name="para201_sn1"></a><span class="paranum">201</span>. Sāvatthinidānaṃ<a name="T1.0261"></a>. Tena kho pana samayena mānatthaddho nāma brāhmaṇo sāvatthiyaṃ paṭivasati. So neva mātaraṃ abhivādeti, na pitaraṃ abhivādeti, na ācariyaṃ abhivādeti, na jeṭṭhabhātaraṃ abhivādeti. Tena kho pana samayena bhagavā mahatiyā parisāya parivuto dhammaṃ deseti. Atha kho mānatthaddhassa brāhmaṇassa etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ. Sace maṃ samaṇo gotamo ālapissati, ahampi taṃ ālapissāmi. No ce maṃ samaṇo gotamo ālapissati, ahampi nālapissāmī’’ti. Atha kho mānatthaddho brāhmaṇo yena bhagavā tenupasaṅkami; upasaṅkamitvā tuṇhībhūto ekamantaṃ aṭṭhāsi. Atha kho bhagavā taṃ nālapi. Atha kho mānatthaddho brāhmaṇo – ‘nāyaṃ samaṇo <a name="M1.0180"></a> gotamo kiñci jānātī’ti tatova puna nivattitukāmo ahosi. Atha <a name="P1.0178"></a> kho bhagavā mānatthaddhassa brāhmaṇassa cetasā cetoparivitakkamaññāya mānatthaddhaṃ brāhmaṇaṃ gāthāya ajjhabhāsi –</p>



<p class="gatha1">‘‘Na mānaṃ brāhmaṇa sādhu, atthikassīdha brāhmaṇa;</p>



<p class="gathalast">Yena atthena āgacchi, tamevamanubrūhaye’’ti.</p>



<p class="bodytext">Atha kho mānatthaddho brāhmaṇo – ‘‘cittaṃ me samaṇo gotamo jānātī’’ti tattheva bhagavato pādesu sirasā nipatitvā bhagavato pādāni <a name="T1.0262"></a> mukhena ca paricumbati pāṇīhi ca parisambāhati, nāmañca sāveti – ‘‘mānatthaddhāhaṃ, bho gotama, mānatthaddhāhaṃ, bho gotamā’’ti. Atha kho sā parisā abbhutacittajātā <span class="note">[abbhutacittajātā (sī. syā. kaṃ. pī.), acchariyabbhutacittajātā (ka.)]</span> ahosi – ‘acchariyaṃ vata bho, abbhutaṃ vata bho! Ayañhi mānatthaddho brāhmaṇo neva mātaraṃ abhivādeti, na pitaraṃ abhivādeti, na ācariyaṃ abhivādeti, na jeṭṭhabhātaraṃ abhivādeti; atha ca pana samaṇe gotame evarūpaṃ paramanipaccakāraṃ karotī’ti. Atha kho bhagavā mānatthaddhaṃ brāhmaṇaṃ etadavoca – ‘‘alaṃ, brāhmaṇa<a name="V1.0208"></a>, uṭṭhehi, sake āsane nisīda. Yato te mayi cittaṃ pasanna’’nti. Atha kho mānatthaddho brāhmaṇo sake āsane nisīditvā bhagavantaṃ gāthāya ajjhabhāsi –</p>



<p class="gatha1">‘‘Kesu na mānaṃ kayirātha, kesu cassa sagāravo;</p>



<p class="gathalast">Kyassa apacitā assu, kyassu sādhu supūjitā’’ti.</p>



<p class="gatha1">‘‘Mātari pitari cāpi, atho jeṭṭhamhi bhātari;</p>



<p class="gatha2">Ācariye catutthamhi,</p>



<p class="gatha3">Tesu na mānaṃ kayirātha;</p>



<p class="gatha2">Tesu assa sagāravo,</p>



<p class="gatha3">Tyassa apacitā assu;</p>



<p class="gathalast">Tyassu sādhu supūjitā.</p>



<p class="gatha1">‘‘Arahante sītībhūte, katakicce anāsave;</p>



<p class="gathalast">Nihacca mānaṃ athaddho, te namasse anuttare’’ti.</p>



<p class="bodytext">Evaṃ <a name="M1.0181"></a> vutte, mānatthaddho brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">6. Paccanīkasuttaṃ</p>



<p class="bodytext"><span class="newparamark" id="a1_para202"></span><a name="para202"></a><a name="para202_sn1"></a><span class="paranum">202</span>. Sāvatthinidānaṃ<a name="T1.0263"></a><a name="P1.0179"></a>. Tena kho pana samayena paccanīkasāto nāma brāhmaṇo sāvatthiyaṃ paṭivasati. Atha kho paccanīkasātassa brāhmaṇassa etadahosi – ‘‘yaṃnūnāhaṃ yena samaṇo gotamo tenupasaṅkameyyaṃ. Yaṃ yadeva samaṇo gotamo bhāsissati taṃ tadevassāhaṃ <span class="note">[tadeva sāhaṃ (ka.)]</span> paccanīkāssa’’nti <span class="note">[paccanīkassanti (pī.), paccanīkasātanti (ka.)]</span>. Tena kho pana samayena bhagavā abbhokāse caṅkamati. Atha kho paccanīkasāto brāhmaṇo yena bhagavā tenupasaṅkami; upasaṅkamitvā bhagavantaṃ caṅkamantaṃ etadavoca – ‘bhaṇa samaṇadhamma’nti.</p>



<p class="gatha1">‘‘Na <a name="V1.0209"></a> paccanīkasātena, suvijānaṃ subhāsitaṃ;</p>



<p class="gathalast">Upakkiliṭṭhacittena, sārambhabahulena ca.</p>



<p class="gatha1">‘‘Yo ca vineyya sārambhaṃ, appasādañca cetaso;</p>



<p class="gathalast">Āghātaṃ paṭinissajja, sa ve <span class="note">[sace (syā. kaṃ. ka.)]</span> jaññā subhāsita’’nti.</p>



<p class="bodytext">Evaṃ vutte, paccanīkasāto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">7. Navakammikasuttaṃ</p>



<p class="bodytext"><span class="newparamark" id="a1_para203"></span><a name="para203"></a><a name="para203_sn1"></a><span class="paranum">203</span>. Ekaṃ samayaṃ bhagavā kosalesu viharati aññatarasmiṃ vanasaṇḍe<a name="T1.0264"></a>. Tena kho pana samayena navakammikabhāradvājo brāhmaṇo tasmiṃ vanasaṇḍe kammantaṃ kārāpeti. Addasā kho navakammikabhāradvājo brāhmaṇo bhagavantaṃ aññatarasmiṃ sālarukkhamūle nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvānassa etadahosi – ‘‘ahaṃ kho imasmiṃ vanasaṇḍe kammantaṃ kārāpento ramāmi. Ayaṃ samaṇo gotamo kiṃ kārāpento ramatī’’ti? Atha <a name="M1.0182"></a> kho navakammikabhāradvājo brāhmaṇo yena bhagavā <a name="P1.0180"></a> tenupasaṅkami. Upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Ke nu kammantā karīyanti, bhikkhu sālavane tava;</p>



<p class="gathalast">Yadekako araññasmiṃ, ratiṃ vindati gotamo’’ti.</p>



<p class="gatha1">‘‘Na me vanasmiṃ karaṇīyamatthi,</p>



<p class="gatha2">Ucchinnamūlaṃ me vanaṃ visūkaṃ;</p>



<p class="gatha3">Svāhaṃ vane nibbanatho visallo,</p>



<p class="gathalast">Eko rame aratiṃ vippahāyā’’ti.</p>



<p class="bodytext">Evaṃ <a name="V1.0210"></a> vutte, navakammikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">8. Kaṭṭhahārasuttaṃ</p>



<p class="bodytext"><span class="newparamark" id="a1_para204"></span><a name="para204"></a><a name="para204_sn1"></a><span class="paranum">204</span>. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena aññatarassa bhāradvājagottassa brāhmaṇassa <a name="T1.0265"></a> sambahulā antevāsikā kaṭṭhahārakā māṇavakā yena vanasaṇḍo tenupasaṅkamiṃsu; upasaṅkamitvā addasaṃsu bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhāradvājagotto brāhmaṇo tenupasaṅkamiṃsu; upasaṅkamitvā bhāradvājagottaṃ brāhmaṇaṃ etadavocuṃ – ‘‘yagghe, bhavaṃ jāneyyāsi! Asukasmiṃ vanasaṇḍe samaṇo nisinno pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā’’. Atha kho bhāradvājagotto brāhmaṇo tehi māṇavakehi saddhiṃ yena so vanasaṇḍo tenupasaṅkami. Addasā kho bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Gambhīrarūpe bahubherave vane,</p>



<p class="gatha2">Suññaṃ araññaṃ vijanaṃ vigāhiya;</p>



<p class="gatha3">Aniñjamānena <a name="P1.0181"></a> ṭhitena vaggunā,</p>



<p class="gathalast">Sucārurūpaṃ vata bhikkhu jhāyasi.</p>



<p class="gatha1">‘‘Na <a name="M1.0183"></a> yattha gītaṃ napi yattha vāditaṃ,</p>



<p class="gatha2">Eko araññe vanavassito muni;</p>



<p class="gatha3">Accherarūpaṃ paṭibhāti maṃ idaṃ,</p>



<p class="gathalast">Yadekako pītimano vane vase.</p>



<p class="gatha1">‘‘Maññāmahaṃ <a name="T1.0266"></a> lokādhipatisahabyataṃ,</p>



<p class="gatha2">Ākaṅkhamāno tidivaṃ anuttaraṃ;</p>



<p class="gatha3">Kasmā <a name="V1.0211"></a> bhavaṃ vijanamaraññamassito,</p>



<p class="gathalast">Tapo idha kubbasi brahmapattiyā’’ti.</p>



<p class="gatha1">‘‘Yā kāci kaṅkhā abhinandanā vā,</p>



<p class="gatha2">Anekadhātūsu puthū sadāsitā;</p>



<p class="gatha3">Aññāṇamūlappabhavā pajappitā,</p>



<p class="gathalast">Sabbā mayā byantikatā samūlikā.</p>



<p class="gatha1">‘‘Svāhaṃ akaṅkho asito anūpayo,</p>



<p class="gatha2">Sabbesu dhammesu visuddhadassano;</p>



<p class="gatha3">Pappuyya sambodhimanuttaraṃ sivaṃ,</p>



<p class="gathalast">Jhāyāmahaṃ brahma raho visārado’’ti.</p>



<p class="bodytext">Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama abhikkantaṃ, bho gotama…pe… ajjatagge pāṇupetaṃ saraṇaṃ gata’’nti.</p>



<p class="subhead">9. Mātuposakasuttaṃ</p>



<p class="bodytext"><span class="newparamark" id="a1_para205"></span><a name="para205"></a><a name="para205_sn1"></a><span class="paranum">205</span>. Sāvatthinidānaṃ. Atha kho mātuposako brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho mātuposako brāhmaṇo bhagavantaṃ etadavoca – ‘‘ahañhi, bho <a name="T1.0267"></a> gotama, dhammena bhikkhaṃ pariyesāmi, dhammena bhikkhaṃ pariyesitvā mātāpitaro posemi. Kaccāhaṃ, bho gotama, evaṃkārī kiccakārī homī’’ti? ‘‘Taggha tvaṃ, brāhmaṇa, evaṃkārī kiccakārī hosi. Yo kho, brāhmaṇa, dhammena bhikkhaṃ pariyesati, dhammena bhikkhaṃ <a name="P1.0182"></a> pariyesitvā mātāpitaro poseti, bahuṃ so puññaṃ pasavatī’’ti.</p>



<p class="gatha1">‘‘Yo <a name="V1.0212"></a><a name="M1.0184"></a> mātaraṃ pitaraṃ vā, macco dhammena posati;</p>



<p class="gatha2">Tāya naṃ pāricariyāya, mātāpitūsu paṇḍitā;</p>



<p class="gathalast">Idheva naṃ pasaṃsanti, pecca sagge pamodatī’’ti.</p>



<p class="bodytext">Evaṃ vutte, mātuposako brāhmaṇo bhagavantaṃ etadavoca – ‘‘abhikkantaṃ bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">10. Bhikkhakasuttaṃ</p>



<p class="bodytext"><span class="newparamark" id="a1_para206"></span><a name="para206"></a><a name="para206_sn1"></a><span class="paranum">206</span>. Sāvatthinidānaṃ. Atha kho bhikkhako brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho bhikkhako brāhmaṇo bhagavantaṃ etadavoca – ‘‘ahampi kho, bho gotama, bhikkhako, bhavampi bhikkhako, idha no kiṃ nānākaraṇa’’nti?</p>



<p class="gatha1">‘‘Na tena bhikkhako hoti, yāvatā bhikkhate pare;</p>



<p class="gathalast">Vissaṃ dhammaṃ samādāya, bhikkhu hoti na tāvatā.</p>



<p class="gatha1">‘‘Yodha <a name="T1.0268"></a> puññañca pāpañca, bāhitvā brahmacariyaṃ;</p>



<p class="gathalast">Saṅkhāya loke carati, sa ve bhikkhūti vuccatī’’ti.</p>



<p class="bodytext">Evaṃ vutte, bhikkhako brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">11. Saṅgāravasuttaṃ</p>



<p class="bodytext"><span class="newparamark" id="a1_para207"></span><a name="para207"></a><a name="para207_sn1"></a><span class="paranum">207</span>. Sāvatthinidānaṃ. Tena kho pana samayena saṅgāravo nāma brāhmaṇo sāvatthiyaṃ paṭivasati udakasuddhiko, udakena parisuddhiṃ pacceti, sāyaṃ pātaṃ udakorohanānuyogamanuyutto viharati. Atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya <a name="V1.0213"></a> pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ <a name="P1.0183"></a> nisinno kho āyasmā ānando bhagavantaṃ etadavoca – ‘‘idha, bhante, saṅgāravo nāma brāhmaṇo sāvatthiyaṃ paṭivasati udakasuddhiko<a name="M1.0185"></a>, udakena suddhiṃ pacceti, sāyaṃ pātaṃ udakorohanānuyogamanuyutto viharati. Sādhu, bhante, bhagavā yena saṅgāravassa brāhmaṇassa nivesanaṃ tenupasaṅkamatu anukampaṃ upādāyā’’ti. Adhivāsesi bhagavā tuṇhībhāvena.</p>



<p class="bodytext">Atha kho bhagavā pubbaṇhasamayaṃ nivāsetvā pattacīvaramādāya yena saṅgāravassa brāhmaṇassa nivesanaṃ tenupasaṅkami<a name="T1.0269"></a>; upasaṅkamitvā paññatte āsane nisīdi. Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho saṅgāravaṃ brāhmaṇaṃ bhagavā etadavoca – ‘‘saccaṃ kira tvaṃ, brāhmaṇa, udakasuddhiko, udakena suddhiṃ paccesi, sāyaṃ pātaṃ udakorohanānuyogamanuyutto viharasī’’ti? ‘‘Evaṃ, bho gotama’’. ‘‘Kiṃ pana tvaṃ, brāhmaṇa, atthavasaṃ sampassamāno udakasuddhiko, udakasuddhiṃ paccesi, sāyaṃ pātaṃ udakorohanānuyogamanuyutto viharasī’’ti? ‘‘Idha me, bho gotama <span class="note">[idha me bho gotama ahaṃ (pī. ka.)]</span>, yaṃ divā pāpakammaṃ kataṃ hoti, taṃ sāyaṃ nhānena <span class="note">[nahānena (sī. syā. kaṃ. pī.)]</span> pavāhemi, yaṃ rattiṃ pāpakammaṃ kataṃ hoti taṃ pātaṃ nhānena pavāhemi. Imaṃ khvāhaṃ, bho gotama, atthavasaṃ sampassamāno udakasuddhiko, udakena suddhiṃ paccemi, sāyaṃ pātaṃ udakorohanānuyogamanuyutto viharāmī’’ti.</p>



<p class="gatha1">‘‘Dhammo rahado brāhmaṇa sīlatittho,</p>



<p class="gatha2">Anāvilo sabbhi sataṃ pasattho;</p>



<p class="gatha3">Yattha have vedaguno sinātā,</p>



<p class="gathalast">Anallagattāva <span class="note">[anallīnagattāva (ka.)]</span> taranti pāra’’nti.</p>



<p class="bodytext">Evaṃ vutte, saṅgāravo brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.</p>



<p class="subhead">12. Khomadussasuttaṃ</p>



<p class="bodytext"><span class="newparamark" id="a1_para208"></span><a name="para208"></a><a name="para208_sn1"></a><span class="paranum">208</span>. Evaṃ <a name="T1.0270"></a><a name="V1.0214"></a><a name="P1.0184"></a> me sutaṃ – ekaṃ samayaṃ bhagavā sakkesu viharati khomadussaṃ nāmaṃ sakyānaṃ nigamo. Atha kho bhagavā pubbaṇhasamayaṃ nivāsetvā <a name="M1.0186"></a> pattacīvaramādāya khomadussaṃ nigamaṃ piṇḍāya pāvisi. Tena kho pana samayena khomadussakā brāhmaṇagahapatikā sabhāyaṃ sannipatitā honti kenacideva karaṇīyena, devo ca ekamekaṃ phusāyati. Atha kho bhagavā yena sā sabhā tenupasaṅkami. Addasaṃsu khomadussakā brāhmaṇagahapatikā bhagavantaṃ dūratova āgacchantaṃ. Disvāna etadavocuṃ – ‘‘ke ca muṇḍakā samaṇakā, ke ca sabhādhammaṃ jānissantī’’ti? Atha kho bhagavā khomadussake brāhmaṇagahapatike gāthāya ajjhabhāsi –</p>



<p class="gatha1">‘‘Nesā sabhā yattha na santi santo,</p>



<p class="gatha2">Santo na te ye na vadanti dhammaṃ;</p>



<p class="gatha3">Rāgañca dosañca pahāya mohaṃ,</p>



<p class="gathalast">Dhammaṃ vadantā ca bhavanti santo’’ti.</p>



<p class="bodytext">Evaṃ vutte, khomadussakā brāhmaṇagahapatikā bhagavantaṃ etadavocuṃ – ‘‘abhikkantaṃ, bho gotama, abhikkantaṃ, bho gotama; seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti, evamevaṃ bhotā gotamena anekapariyāyena <a name="T1.0271"></a> dhammo pakāsito. Ete mayaṃ bhavantaṃ gotamaṃ saraṇaṃ gacchāma dhammañca bhikkhusaṅghañca. Upāsake no bhavaṃ gotamo dhāretu ajjatagge pāṇupete saraṇaṃ gate’’ti.</p>



<p class="centered">Upāsakavaggo dutiyo.</p>



<p class="bodytext">Tassuddānaṃ –</p>



<p class="gatha1">Kasi udayo devahito, aññataramahāsālaṃ;</p>



<p class="gatha2">Mānathaddhaṃ paccanīkaṃ, navakammikakaṭṭhahāraṃ;</p>



<p class="gathalast">Mātuposakaṃ bhikkhako, saṅgāravo ca khomadussena dvādasāti.</p>



<p class="centered">Brāhmaṇasaṃyuttaṃ samattaṃ.</p>


<a name="sn1_8"></a>


<p class="chapter">8. Vaṅgīsasaṃyuttaṃ</p>



<p class="subhead">1. Nikkhantasuttaṃ</p>



<p class="bodytext"><span class="newparamark" id="a1_para209"></span><a name="para209"></a><a name="para209_sn1"></a><span class="paranum">209</span>. Evaṃ <a name="T1.0272"></a><a name="V1.0215"></a><a name="M1.0187"></a><a name="P1.0185"></a> me sutaṃ – ekaṃ samayaṃ āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena āyasmā vaṅgīso navako hoti acirapabbajito ohiyyako vihārapālo. Atha kho sambahulā itthiyo samalaṅkaritvā yena aggāḷavako ārāmo tenupasaṅkamiṃsu vihārapekkhikāyo. Atha kho āyasmato vaṅgīsassa tā itthiyo disvā anabhirati uppajjati, rāgo cittaṃ anuddhaṃseti. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yassa me anabhirati uppannā, rāgo cittaṃ anuddhaṃseti, taṃ kutettha labbhā, yaṃ me paro anabhiratiṃ vinodetvā abhiratiṃ uppādeyya. Yaṃnūnāhaṃ attanāva attano anabhiratiṃ vinodetvā abhiratiṃ uppādeyya’’nti. Atha kho āyasmā vaṅgīso attanāva attano anabhiratiṃ vinodetvā abhiratiṃ uppādetvā tāyaṃ velāyaṃ imā gāthāyo abhāsi –</p>



<p class="gatha1">‘‘Nikkhantaṃ vata maṃ santaṃ, agārasmānagāriyaṃ;</p>



<p class="gathalast">Vitakkā upadhāvanti, pagabbhā kaṇhato ime.</p>



<p class="gatha1">‘‘Uggaputtā <a name="T1.0273"></a> mahissāsā, sikkhitā daḷhadhammino;</p>



<p class="gathalast">Samantā parikireyyuṃ, sahassaṃ apalāyinaṃ.</p>



<p class="gatha1">‘‘Sacepi etato <span class="note">[ettato (sī. pī. ka.), ettakā (syā. kaṃ.)]</span> bhiyyo, āgamissanti itthiyo;</p>



<p class="gathalast">Neva maṃ byādhayissanti <span class="note">[byāthayissanti (?)]</span>, dhamme samhi patiṭṭhitaṃ.</p>



<p class="gatha1">‘‘Sakkhī <a name="V1.0216"></a><a name="P1.0186"></a> hi me sutaṃ etaṃ, buddhassādiccabandhuno;</p>



<p class="gathalast">Nibbānagamanaṃ maggaṃ, tattha me nirato mano.</p>



<p class="gatha1">‘‘Evañce maṃ viharantaṃ, pāpima upagacchasi;</p>



<p class="gathalast">Tathā maccu karissāmi, na me maggampi dakkhasī’’ti.</p>



<p class="subhead">2. Aratisuttaṃ</p>



<p class="bodytext"><span class="newparamark" id="a1_para210"></span><a name="para210"></a><a name="para210_sn1"></a><span class="paranum">210</span>. Ekaṃ <a name="M1.0188"></a> samayaṃ…pe… āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena āyasmā nigrodhakappo pacchābhattaṃ piṇḍapātapaṭikkanto vihāraṃ pavisati, sāyaṃ vā nikkhamati aparajju vā kāle. Tena kho pana samayena āyasmato vaṅgīsassa anabhirati uppannā hoti, rāgo cittaṃ anuddhaṃseti. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yassa me anabhirati uppannā, rāgo cittaṃ anuddhaṃseti; taṃ kutettha labbhā, yaṃ me paro anabhiratiṃ vinodetvā abhiratiṃ uppādeyya. Yaṃnūnāhaṃ attanāva attano anabhiratiṃ vinodetvā abhiratiṃ uppādeyya’’nti. Atha <a name="T1.0274"></a> kho āyasmā vaṅgīso attanāva attano anabhiratiṃ vinodetvā abhiratiṃ uppādetvā tāyaṃ velāyaṃ imā gāthāyo abhāsi –</p>



<p class="gatha1">‘‘Aratiñca ratiñca pahāya, sabbaso gehasitañca vitakkaṃ;</p>



<p class="gathalast">Vanathaṃ na kareyya kuhiñci, nibbanatho arato sa hi bhikkhu <span class="note">[sa bhikkhu (ka.)]</span>.</p>



<p class="gatha1">‘‘Yamidha pathaviñca vehāsaṃ, rūpagatañca jagatogadhaṃ;</p>



<p class="gathalast">Kiñci parijīyati sabbamaniccaṃ, evaṃ samecca caranti mutattā.</p>



<p class="gatha1">‘‘Upadhīsu janā gadhitāse <span class="note">[gathitāse (sī.)]</span>, diṭṭhasute paṭighe ca mute ca;</p>



<p class="gathalast">Ettha vinodaya chandamanejo, yo ettha na limpati taṃ munimāhu.</p>



<p class="gatha1">‘‘Atha <a name="V1.0217"></a><a name="P1.0187"></a> saṭṭhinissitā savitakkā, puthū janatāya adhammā niviṭṭhā;</p>



<p class="gathalast">Na ca vaggagatassa kuhiñci, no pana duṭṭhullabhāṇī sa bhikkhu.</p>



<p class="gatha1">‘‘Dabbo cirarattasamāhito, akuhako nipako apihālu;</p>



<p class="gathalast">Santaṃ <a name="T1.0275"></a> padaṃ ajjhagamā muni paṭicca, parinibbuto kaṅkhati kāla’’ntntti.</p>



<p class="subhead">3. Pesalasuttaṃ</p>



<p class="bodytext"><span class="newparamark" id="a1_para211"></span><a name="para211"></a><a name="para211_sn1"></a><span class="paranum">211</span>. Ekaṃ samayaṃ āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena <a name="M1.0189"></a> āyasmā vaṅgīso attano paṭibhānena aññe pesale bhikkhū atimaññati. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yvāhaṃ attano paṭibhānena aññe pesale bhikkhū atimaññāmī’’ti. Atha kho āyasmā vaṅgīso attanāva attano vippaṭisāraṃ uppādetvā tāyaṃ velāyaṃ imā gāthāyo abhāsi –</p>



<p class="gatha1">‘‘Mānaṃ pajahassu gotama, mānapathañca pajahassu;</p>



<p class="gathalast">Asesaṃ mānapathasmiṃ, samucchito vippaṭisārīhuvā cirarattaṃ.</p>



<p class="gatha1">‘‘Makkhena makkhitā pajā, mānahatā nirayaṃ papatanti;</p>



<p class="gathalast">Socanti janā cirarattaṃ, mānahatā nirayaṃ upapannā.</p>



<p class="gatha1">‘‘Na <a name="T1.0276"></a> hi socati bhikkhu kadāci, maggajino sammāpaṭipanno;</p>



<p class="gathalast">Kittiñca sukhañca anubhoti, dhammadasoti tamāhu pahitattaṃ.</p>



<p class="gatha1">‘‘Tasmā <a name="P1.0188"></a> akhilodha padhānavā, nīvaraṇāni pahāya visuddho;</p>



<p class="gathalast">Mānañca pahāya asesaṃ, vijjāyantakaro samitāvī’’ti.</p>



<p class="subhead">4. Ānandasuttaṃ</p>



<p class="bodytext"><span class="newparamark" id="a1_para212"></span><a name="para212"></a><a name="para212_sn1"></a><span class="paranum">212</span>. Ekaṃ <a name="V1.0218"></a> samayaṃ āyasmā ānando sāvatthiyaṃ viharati jetavane anāthapiṇḍikassa ārāme. Atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi āyasmatā vaṅgīsena pacchāsamaṇena. Tena kho pana samayena āyasmato vaṅgīsassa anabhirati uppannā hoti, rāgo cittaṃ anuddhaṃseti. Atha kho āyasmā vaṅgīso āyasmantaṃ ānandaṃ gāthāya ajjhabhāsi –</p>



<p class="gatha1">‘‘Kāmarāgena ḍayhāmi, cittaṃ me pariḍayhati;</p>



<p class="gathalast">Sādhu nibbāpanaṃ brūhi, anukampāya gotamā’’ti.</p>



<p class="gatha1">‘‘Saññāya <a name="T1.0277"></a> vipariyesā, cittaṃ te pariḍayhati;</p>



<p class="gathalast">Nimittaṃ parivajjehi, subhaṃ rāgūpasaṃhitaṃ.</p>



<p class="gatha1">‘‘Saṅkhāre parato passa, dukkhato mā ca attato;</p>



<p class="gathalast">Nibbāpehi mahārāgaṃ, mā ḍayhittho punappunaṃ.</p>



<p class="gatha1">‘‘Asubhāya <a name="M1.0190"></a> cittaṃ bhāvehi, ekaggaṃ susamāhitaṃ;</p>



<p class="gathalast">Sati kāyagatā tyatthu, nibbidābahulo bha.</p>



<p class="gatha1">‘‘Animittañca bhāvehi, mānānusayamujjaha;</p>



<p class="gathalast">Tato mānābhisamayā, upasanto carissasī’’ti.</p>



<p class="subhead">5. Subhāsitasuttaṃ</p>



<p class="bodytext"><span class="newparamark" id="a1_para213"></span><a name="para213"></a><a name="para213_sn1"></a><span class="paranum">213</span>. Sāvatthinidānaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Catūhi, bhikkhave, aṅgehi samannāgatā vācā subhāsitā hoti, no dubbhāsitā; anavajjā ca ananuvajjā ca viññūnaṃ. Katamehi catūhi? Idha, bhikkhave, bhikkhu <a name="V1.0219"></a> subhāsitaṃyeva bhāsati no dubbhāsitaṃ, dhammaṃyeva bhāsati no adhammaṃ, piyaṃyeva <a name="P1.0189"></a> bhāsati no appiyaṃ, saccaṃyeva bhāsati no alikaṃ. Imehi kho, bhikkhave, catūhi aṅgehi samannāgatā vācā subhāsitā hoti, no dubbhāsitā, anavajjā ca ananuvajjā ca viññūna’’nti. Idamavoca bhagavā, idaṃ vatvāna sugato athāparaṃ etadavoca satthā –</p>



<p class="gatha1">‘‘Subhāsitaṃ <a name="T1.0278"></a> uttamamāhu santo,</p>



<p class="gatha2">Dhammaṃ bhaṇe nādhammaṃ taṃ dutiyaṃ;</p>



<p class="gatha3">Piyaṃ bhaṇe nāppiyaṃ taṃ tatiyaṃ,</p>



<p class="gathalast">Saccaṃ bhaṇe nālikaṃ taṃ catuttha’’nti.</p>



<p class="bodytext">Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –</p>



<p class="gatha1">‘‘Tameva vācaṃ bhāseyya, yāyattānaṃ na tāpaye;</p>



<p class="gathalast">Pare ca na vihiṃseyya, sā ve vācā subhāsitā.</p>



<p class="gatha1">‘‘Piyavācaṃva bhāseyya, yā vācā paṭinanditā;</p>



<p class="gathalast">Yaṃ anādāya pāpāni, paresaṃ bhāsate piyaṃ.</p>



<p class="gatha1">‘‘Saccaṃ <a name="M1.0191"></a> ve amatā vācā, esa dhammo sanantano;</p>



<p class="gathalast">Sacce atthe ca dhamme ca, āhu santo patiṭṭhitā.</p>



<p class="gatha1">‘‘Yaṃ buddho bhāsate vācaṃ, khemaṃ nibbānapattiyā;</p>



<p class="gathalast">Dukkhassantakiriyāya, sā ve vācānamuttamā’’ti.</p>



<p class="subhead">6. Sāriputtasuttaṃ</p>



<p class="bodytext"><span class="newparamark" id="a1_para214"></span><a name="para214"></a><a name="para214_sn1"></a><span class="paranum">214</span>. Ekaṃ <a name="T1.0279"></a><a name="V1.0220"></a> samayaṃ āyasmā sāriputto sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā sāriputto bhikkhū dhammiyā kathāya sandasseti samādapeti samuttejeti sampahaṃseti poriyā vācāya vissaṭṭhāya anelagalāya <span class="note">[aneḷagalāya (sī. ka.), anelagaḷāya (syā. kaṃ. pī.)]</span> atthassa viññāpaniyā. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Atha kho āyasmato vaṅgīsassa etadahosi – ‘‘ayaṃ kho āyasmā <a name="P1.0190"></a> sāriputto bhikkhū dhammiyā kathāya sandasseti samādapeti samuttejeti sampahaṃseti poriyā vācāya vissaṭṭhāya anelagalāya atthassa viññāpaniyā. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Yaṃnūnāhaṃ āyasmantaṃ sāriputtaṃ sammukhā sāruppāhi gāthāhi abhitthaveyya’’nti.</p>



<p class="bodytext">Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yenāyasmā sāriputto tenañjaliṃ paṇāmetvā āyasmantaṃ sāriputtaṃ etadavoca – ‘‘paṭibhāti maṃ, āvuso sāriputta, paṭibhāti maṃ, āvuso sāriputtā’’ti. ‘‘Paṭibhātu taṃ, āvuso vaṅgīsā’’ti. Atha kho āyasmā vaṅgīso āyasmantaṃ sāriputtaṃ sammukhā sāruppāhi gāthāhi abhitthavi –</p>



<p class="gatha1">‘‘Gambhīrapañño medhāvī, maggāmaggassa kovido;</p>



<p class="gathalast">Sāriputto mahāpañño, dhammaṃ deseti bhikkhunaṃ.</p>



<p class="gatha1">‘‘Saṃkhittenapi deseti, vitthārenapi bhāsati;</p>



<p class="gathalast">Sāḷikāyiva nigghoso, paṭibhānaṃ udīrayi <span class="note">[udīriyi (syā. kaṃ.) udīriyati (sāmaññaphalasuttaṭīkānurūpaṃ)]</span>.</p>



<p class="gatha1">‘‘Tassa <a name="M1.0192"></a> taṃ desayantassa, suṇanti madhuraṃ giraṃ;</p>



<p class="gatha2">Sarena <a name="T1.0280"></a> rajanīyena, savanīyena vaggunā;</p>



<p class="gathalast">Udaggacittā muditā, sotaṃ odhenti bhikkhavo’’ti.</p>



<p class="subhead">7. Pavāraṇāsuttaṃ</p>



<p class="bodytext"><span class="newparamark" id="a1_para215"></span><a name="para215"></a><a name="para215_sn1"></a><span class="paranum">215</span>. Ekaṃ <a name="V1.0221"></a> samayaṃ bhagavā sāvatthiyaṃ viharati pubbārāme migāramātupāsāde mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tena kho pana samayena bhagavā tadahuposathe pannarase pavāraṇāya bhikkhusaṅghaparivuto abbhokāse nisinno hoti. Atha kho bhagavā tuṇhībhūtaṃ bhikkhusaṅghaṃ anuviloketvā bhikkhū āmantesi – ‘‘handa dāni, bhikkhave, pavāremi vo. Na ca me kiñci garahatha kāyikaṃ vā vācasikaṃ vā’’ti.</p>



<p class="bodytext">Evaṃ vutte, āyasmā sāriputto uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘na kho mayaṃ, bhante, bhagavato kiñci garahāma kāyikaṃ vā vācasikaṃ vā. Bhagavā hi<a name="P1.0191"></a>, bhante, anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido. Maggānugā ca, bhante, etarahi sāvakā viharanti pacchā samannāgatā; ahañca kho, bhante, bhagavantaṃ pavāremi. Na ca me bhagavā kiñci garahati kāyikaṃ vā vācasikaṃ vā’’ti.</p>



<p class="bodytext">‘‘Na khvāhaṃ te, sāriputta, kiñci garahāmi kāyikaṃ vā vācasikaṃ vā. Paṇḍito tvaṃ, sāriputta, mahāpañño tvaṃ, sāriputta<a name="T1.0281"></a>, puthupañño tvaṃ, sāriputta, hāsapañño tvaṃ, sāriputta, javanapañño tvaṃ, sāriputta, tikkhapañño tvaṃ, sāriputta, nibbedhikapañño tvaṃ, sāriputta. Seyyathāpi, sāriputta, rañño cakkavattissa jeṭṭhaputto pitarā pavattitaṃ cakkaṃ sammadeva anuppavatteti; evameva kho tvaṃ, sāriputta, mayā anuttaraṃ dhammacakkaṃ pavattitaṃ sammadeva anuppavattesī’’ti.</p>



<p class="bodytext">‘‘No ce kira me, bhante, bhagavā kiñci garahati kāyikaṃ vā vācasikaṃ vā. Imesaṃ pana, bhante, bhagavā pañcannaṃ bhikkhusatānaṃ na kiñci garahati kāyikaṃ vā vācasikaṃ vā’’ti. ‘‘Imesampi khvāhaṃ, sāriputta, pañcannaṃ bhikkhusatānaṃ na <a name="M1.0193"></a> kiñci garahāmi kāyikaṃ vā vācasikaṃ vā. Imesañhi, sāriputta, pañcannaṃ bhikkhusatānaṃ saṭṭhi bhikkhū tevijjā, saṭṭhi bhikkhū chaḷabhiññā, saṭṭhi bhikkhū ubhatobhāgavimuttā, atha itare paññāvimuttā’’ti.</p>



<p class="bodytext">Atha <a name="V1.0222"></a> kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –</p>



<p class="gatha1">‘‘Ajja pannarase visuddhiyā, bhikkhū pañcasatā samāgatā;</p>



<p class="gathalast">Saṃyojanabandhanacchidā<a name="T1.0282"></a>, anīghā khīṇapunabbhavā isī.</p>



<p class="gatha1">‘‘Cakkavattī <a name="P1.0192"></a> yathā rājā, amaccaparivārito;</p>



<p class="gathalast">Samantā anupariyeti, sāgarantaṃ mahiṃ imaṃ.</p>



<p class="gatha1">‘‘Evaṃ vijitasaṅgāmaṃ, satthavāhaṃ anuttaraṃ;</p>



<p class="gathalast">Sāvakā payirupāsanti, tevijjā maccuhāyino.</p>



<p class="gatha1">‘‘Sabbe bhagavato puttā, palāpettha na vijjati;</p>



<p class="gathalast">Taṇhāsallassa hantāraṃ, vande ādiccabandhuna’’nti.</p>



<p class="subhead">8. Parosahassasuttaṃ</p>



<p class="bodytext"><span class="newparamark" id="a1_para216"></span><a name="para216"></a><a name="para216_sn1"></a><span class="paranum">216</span>. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme mahatā bhikkhusaṅghena saddhiṃ aḍḍhatelasehi bhikkhusatehi. Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Atha kho āyasmato vaṅgīsassa etadahosi – ‘‘ayaṃ kho bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Yaṃnūnāhaṃ bhagavantaṃ sammukhā sāruppāhi gāthāhi abhitthaveyya’’nti.</p>



<p class="bodytext">Atha <a name="T1.0283"></a><a name="V1.0223"></a><a name="M1.0194"></a> kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –</p>



<p class="gatha1">‘‘Parosahassaṃ bhikkhūnaṃ, sugataṃ payirupāsati;</p>



<p class="gathalast">Desentaṃ virajaṃ dhammaṃ, nibbānaṃ akutobhayaṃ.</p>



<p class="gatha1">‘‘Suṇanti dhammaṃ vimalaṃ, sammāsambuddhadesitaṃ;</p>



<p class="gathalast">Sobhati vata sambuddho, bhikkhusaṅghapurakkhato.</p>



<p class="gatha1">‘‘Nāganāmosi bhagavā, isīnaṃ isisattamo;</p>



<p class="gathalast">Mahāmeghova hutvāna, sāvake abhivassati.</p>



<p class="gatha1">‘‘Divāvihārā <a name="P1.0193"></a> nikkhamma, satthudassanakamyatā <span class="note">[satthudassanakāmatā (sī. syā. kaṃ.)]</span>;</p>



<p class="gathalast">Sāvako te mahāvīra, pāde vandati vaṅgīso’’ti.</p>



<p class="bodytext">‘‘Kiṃ nu te, vaṅgīsa, imā gāthāyo pubbe parivitakkitā, udāhu ṭhānasova taṃ paṭibhantī’’ti? ‘Na kho me, bhante, imā gāthāyo pubbe parivitakkitā, atha kho ṭhānasova maṃ paṭibhantī’ti. ‘Tena hi taṃ, vaṅgīsa, bhiyyosomattāya pubbe aparivitakkitā gāthāyo paṭibhantū’ti. ‘Evaṃ, bhante’ti kho āyasmā vaṅgīso bhagavato paṭissutvā bhiyyosomattāya <a name="T1.0284"></a> bhagavantaṃ pubbe aparivitakkitāhi gāthāhi abhitthavi –</p>



<p class="gatha1">‘‘Ummaggapathaṃ <span class="note">[ummaggasataṃ (syā. kaṃ. ka.)]</span> mārassa abhibhuyya, carati pabhijja khilāni;</p>



<p class="gathalast">Taṃ passatha bandhapamuñcakaraṃ, asitaṃ bhāgaso pavibhajaṃ.</p>



<p class="gatha1">‘‘Oghassa nittharaṇatthaṃ, anekavihitaṃ maggaṃ akkhāsi;</p>



<p class="gathalast">Tasmiñce amate akkhāte, dhammaddasā ṭhitā asaṃhīrā.</p>



<p class="gatha1">‘‘Pajjotakaro <a name="V1.0224"></a> ativijjha <span class="note">[ativijjha dhammaṃ (sī. syā. kaṃ.)]</span>, sabbaṭṭhitīnaṃ atikkamamaddasa;</p>



<p class="gathalast">Ñatvā ca sacchikatvā ca, aggaṃ so desayi dasaddhānaṃ.</p>



<p class="gatha1">‘‘Evaṃ <a name="M1.0195"></a> sudesite dhamme,</p>



<p class="gatha2">Ko pamādo vijānataṃ dhammaṃ <span class="note">[ko pamādo vijānataṃ (sī. syā. kaṃ.)]</span>;</p>



<p class="gatha3">Tasmā hi tassa bhagavato sāsane;</p>



<p class="gathalast">Appamatto sadā namassamanusikkhe’’ti.</p>



<p class="subhead">9. Koṇḍaññasuttaṃ</p>



<p class="bodytext"><span class="newparamark" id="a1_para217"></span><a name="para217"></a><a name="para217_sn1"></a><span class="paranum">217</span>. Ekaṃ samayaṃ bhagavā rājagahe viharati veḷuvane kalandakanivāpe. Atha kho āyasmā aññāsikoṇḍañño <span class="note">[aññākoṇḍañño (sī. syā. kaṃ.)]</span> sucirasseva yena bhagavā tenupasaṅkami; upasaṅkamitvā bhagavato pādesu sirasā nipatitvā <a name="T1.0285"></a> bhagavato pādāni mukhena ca paricumbati, pāṇīhi <a name="P1.0194"></a> ca parisambāhati, nāmañca sāveti – ‘‘koṇḍaññohaṃ, bhagavā, koṇḍaññohaṃ, sugatā’’ti. Atha kho āyasmato vaṅgīsassa etadahosi – ‘‘ayaṃ kho āyasmā aññāsikoṇḍañño sucirasseva yena bhagavā tenupasaṅkami; upasaṅkamitvā bhagavato pādesu sirasā nipatitvā bhagavato pādāni mukhena ca paricumbati, pāṇīhi ca parisambāhati, nāmañca sāveti – ‘koṇḍaññohaṃ, bhagavā, koṇḍaññohaṃ, sugatā’ti. Yaṃnūnāhaṃ āyasmantaṃ aññāsikoṇḍaññaṃ bhagavato sammukhā sāruppāhi gāthāhi abhitthaveyya’’nti.</p>



<p class="bodytext">Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso āyasmantaṃ aññāsikoṇḍaññaṃ bhagavato sammukhā sāruppāhi gāthāhi abhitthavi –</p>



<p class="gatha1">‘‘Buddhānubuddho so thero, koṇḍañño tibbanikkamo;</p>



<p class="gathalast">Lābhī sukhavihārānaṃ, vivekānaṃ abhiṇhaso.</p>



<p class="gatha1">‘‘Yaṃ <a name="V1.0225"></a> sāvakena pattabbaṃ, satthusāsanakārinā;</p>



<p class="gathalast">Sabbassa taṃ anuppattaṃ, appamattassa sikkhato.</p>



<p class="gatha1">‘‘Mahānubhāvo <a name="T1.0286"></a> tevijjo, cetopariyāyakovido;</p>



<p class="gathalast">Koṇḍañño buddhadāyādo <span class="note">[buddhasāvako (pī.)]</span>, pāde vandati satthuno’’ti.</p>



<p class="subhead">10. Moggallānasuttaṃ</p>



<p class="bodytext"><span class="newparamark" id="a1_para218"></span><a name="para218"></a><a name="para218_sn1"></a><span class="paranum">218</span>. Ekaṃ <a name="M1.0196"></a> samayaṃ bhagavā rājagahe viharati isigilipasse kāḷasilāyaṃ mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tesaṃ sudaṃ āyasmā mahāmoggallāno cetasā cittaṃ samannesati <span class="note">[samanvesati (syā. aṭṭha.)]</span> vippamuttaṃ nirupadhiṃ. Atha kho āyasmato vaṅgīsassa etadahosi – ‘‘ayaṃ kho bhagavā rājagahe viharati isigilipasse kāḷasilāyaṃ mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tesaṃ sudaṃ āyasmā mahāmoggallāno cetasā cittaṃ samannesati vippamuttaṃ nirupadhiṃ. Yaṃnūnāhaṃ āyasmantaṃ mahāmoggallānaṃ bhagavato sammukhā sāruppāhi gāthāhi abhitthaveyya’’nti.</p>



<p class="bodytext">Atha <a name="P1.0195"></a> kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso āyasmantaṃ mahāmoggallānaṃ bhagavato sammukhā sāruppāhi gāthāhi abhitthavi –</p>



<p class="gatha1">‘‘Nagassa passe āsīnaṃ, muniṃ dukkhassa pāraguṃ;</p>



<p class="gathalast">Sāvakā payirupāsanti, tevijjā maccuhāyino.</p>



<p class="gatha1">‘‘Te <a name="T1.0287"></a> cetasā anupariyeti <span class="note">[anupariyesati (sī. syā. kaṃ.)]</span>, moggallāno mahiddhiko;</p>



<p class="gathalast">Cittaṃ nesaṃ samannesaṃ <span class="note">[samanvesaṃ (syā. aṭṭha.)]</span>, vippamuttaṃ nirūpadhiṃ.</p>



<p class="gatha1">‘‘Evaṃ <a name="V1.0226"></a> sabbaṅgasampannaṃ, muniṃ dukkhassa pāraguṃ;</p>



<p class="gathalast">Anekākārasampannaṃ, payirupāsanti gotama’’nti.</p>



<p class="subhead">11. Gaggarāsuttaṃ</p>



<p class="bodytext"><span class="newparamark" id="a1_para219"></span><a name="para219"></a><a name="para219_sn1"></a><span class="paranum">219</span>. Ekaṃ samayaṃ bhagavā campāyaṃ viharati gaggarāya pokkharaṇiyā tīre mahatā bhikkhusaṅghena saddhiṃ pañcamattehi bhikkhusatehi sattahi ca upāsakasatehi sattahi ca upāsikāsatehi anekehi ca devatāsahassehi. Tyāssudaṃ bhagavā atirocati <span class="note">[ativirocati (ka.)]</span> vaṇṇena ceva yasasā ca. Atha kho āyasmato vaṅgīsassa etadahosi – ‘‘ayaṃ kho <a name="M1.0197"></a> bhagavā campāyaṃ viharati gaggarāya pokkharaṇiyā tīre mahatā bhikkhusaṅghena saddhiṃ pañcamattehi bhikkhusatehi sattahi ca upāsakasatehi sattahi ca upāsikāsatehi anekehi ca devatāsahassehi. Tyāssudaṃ bhagavā atirocati vaṇṇena ceva yasasā ca. Yaṃnūnāhaṃ bhagavantaṃ sammukhā sāruppāya gāthāya abhitthaveyya’’nti.</p>



<p class="bodytext">Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāya gāthāya abhitthavi –</p>



<p class="gatha1">‘‘Cando <a name="T1.0288"></a><a name="P1.0196"></a> yathā vigatavalāhake nabhe,</p>



<p class="gatha2">Virocati vigatamalova bhāṇumā;</p>



<p class="gatha3">Evampi aṅgīrasa tvaṃ mahāmuni,</p>



<p class="gathalast">Atirocasi yasasā sabbaloka’’nti.</p>



<p class="subhead">12. Vaṅgīsasuttaṃ</p>



<p class="bodytext"><span class="newparamark" id="a1_para220"></span><a name="para220"></a><a name="para220_sn1"></a><span class="paranum">220</span>. Ekaṃ samayaṃ āyasmā vaṅgīso sāvatthiyaṃ viharati jetavane anāthapiṇḍikassa ārāme<a name="V1.0227"></a>. Tena kho pana samayena āyasmā vaṅgīso aciraarahattappatto hutvā <span class="note">[hoti (sī. syā. kaṃ.)]</span> vimuttisukhaṃ paṭisaṃvedī <span class="note">[vimuttisukhapaṭisaṃvedī (sī. pī.)]</span> tāyaṃ velāyaṃ imā gāthāyo abhāsi –</p>



<p class="gatha1">‘‘Kāveyyamattā vicarimha pubbe, gāmā gāmaṃ purā puraṃ;</p>



<p class="gathalast">Athaddasāma sambuddhaṃ, saddhā no upapajjatha.</p>



<p class="gatha1">‘‘So me dhammamadesesi, khandhāyatanadhātuyo <span class="note">[khandhe āyatanāni dhātuyo (syā. kaṃ. pī. ka.)]</span>;</p>



<p class="gathalast">Tassāhaṃ dhammaṃ sutvāna, pabbajiṃ anagāriyaṃ.</p>



<p class="gatha1">‘‘Bahunnaṃ vata atthāya, bodhiṃ ajjhagamā muni;</p>



<p class="gathalast">Bhikkhūnaṃ bhikkhunīnañca, ye niyāmagataddasā.</p>



<p class="gatha1">‘‘Svāgataṃ <a name="M1.0198"></a> vata me āsi, mama buddhassa santike;</p>



<p class="gathalast">Tisso vijjā anuppattā, kataṃ buddhassa sāsanaṃ.</p>



<p class="gatha1">‘‘Pubbenivāsaṃ jānāmi, dibbacakkhuṃ visodhitaṃ;</p>



<p class="gathalast">Tevijjo iddhipattomhi, cetopariyāyakovido’’ti.</p>



<p class="centered">Vaṅgīsasaṃyuttaṃ samattaṃ.</p>




<p class="bodytext">Tassuddānaṃ –</p>



<p class="gatha1">Nikkhantaṃ <a name="T1.0289"></a> arati ceva, pesalā atimaññanā;</p>



<p class="gatha2">Ānandena subhāsitā, sāriputtapavāraṇā;</p>



<p class="gatha3">Parosahassaṃ koṇḍañño, moggallānena gaggarā;</p>



<p class="gathalast">Vaṅgīsena dvādasāti.</p>

<a name="sn1_9"></a>


<p class="chapter">9. Vanasaṃyuttaṃ</p>



<p class="subhead">1. Vivekasuttaṃ</p>



<p class="bodytext"><span class="newparamark" id="a1_para221"></span><a name="para221"></a><a name="para221_sn1"></a><span class="paranum">221</span>. Evaṃ <a name="T1.0290"></a><a name="V1.0228"></a><a name="P1.0197"></a><a name="M1.0199"></a> me sutaṃ – ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu divāvihāragato pāpake akusale vitakke vitakketi gehanissite. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –</p>



<p class="gatha1">‘‘Vivekakāmosi vanaṃ paviṭṭho,</p>



<p class="gatha2">Atha te mano niccharatī bahiddhā;</p>



<p class="gatha3">Jano janasmiṃ vinayassu chandaṃ,</p>



<p class="gathalast">Tato sukhī hohisi vītarāgo.</p>



<p class="gatha1">‘‘Aratiṃ pajahāsi sato, bhavāsi sataṃ taṃ sārayāmase;</p>



<p class="gathalast">Pātālarajo hi duttaro, mā taṃ kāmarajo avāhari.</p>



<p class="gatha1">‘‘Sakuṇo yathā paṃsukunthito <span class="note">[paṃsukuṇṭhito (ka.), paṃsukuṇḍito (sī. syā. kaṃ. pī.)]</span>, vidhunaṃ pātayati sitaṃ rajaṃ;</p>



<p class="gathalast">Evaṃ <a name="T1.0291"></a> bhikkhu padhānavā satimā, vidhunaṃ pātayati sitaṃ raja’’ntntti.</p>



<p class="bodytext">Atha kho so bhikkhu tāya devatāya saṃvejito saṃvegamāpādīti.</p>



<p class="subhead">2. Upaṭṭhānasuttaṃ</p>



<p class="bodytext"><span class="newparamark" id="a1_para222"></span><a name="para222"></a><a name="para222_sn1"></a><span class="paranum">222</span>. Ekaṃ <a name="V1.0229"></a> samayaṃ aññataro bhikkhu kosalesu viharati aññatarasmiṃ vanasaṇḍe. Tena <a name="P1.0198"></a> kho pana samayena so bhikkhu divāvihāragato supati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –</p>



<p class="gatha1">‘‘Uṭṭhehi bhikkhu kiṃ sesi, ko attho supitena <span class="note">[supinena (sī.)]</span> te;</p>



<p class="gathalast">Āturassa hi kā niddā, sallaviddhassa ruppato.</p>



<p class="gatha1">‘‘Yāya <a name="M1.0200"></a> saddhāya pabbajito <span class="note">[yāya saddhāpabbajito (sī. syā. kaṃ.)]</span>, agārasmānagāriyaṃ;</p>



<p class="gathalast">Tameva saddhaṃ brūhehi, mā niddāya vasaṃ gamī’’ti.</p>



<p class="gatha1">‘‘Aniccā addhuvā kāmā, yesu mandova mucchito;</p>



<p class="gathalast">Baddhesu <span class="note">[khandhesu (sī.)]</span> muttaṃ asitaṃ, kasmā pabbajitaṃ tape.</p>



<p class="gatha1">‘‘Chandarāgassa vinayā, avijjāsamatikkamā;</p>



<p class="gathalast">Taṃ ñāṇaṃ paramodānaṃ <span class="note">[pariyodātaṃ (sī. pī.), paramodātaṃ (syā. kaṃ.), paramavodānaṃ (sī. aṭṭha.)]</span>, kasmā pabbajitaṃ tape.</p>



<p class="gatha1">‘‘Chetvā <a name="T1.0292"></a> <span class="note">[bhetvā (sī. syā. kaṃ. pī.)]</span> avijjaṃ vijjāya, āsavānaṃ parikkhayā;</p>



<p class="gathalast">Asokaṃ anupāyāsaṃ, kasmā pabbajitaṃ tape.</p>



<p class="gatha1">‘‘Āraddhavīriyaṃ pahitattaṃ, niccaṃ daḷhaparakkamaṃ;</p>



<p class="gathalast">Nibbānaṃ abhikaṅkhantaṃ, kasmā pabbajitaṃ tape’’ti.</p>



<p class="subhead">3. Kassapagottasuttaṃ</p>



<p class="bodytext"><span class="newparamark" id="a1_para223"></span><a name="para223"></a><a name="para223_sn1"></a><span class="paranum">223</span>. Ekaṃ samayaṃ āyasmā kassapagotto kosalesu viharati aññatarasmiṃ vanasaṇḍe. Tena <a name="V1.0230"></a> kho pana samayena āyasmā kassapagotto divāvihāragato aññataraṃ chetaṃ ovadati. Atha kho yā tasmiṃ vanasaṇḍe adhivatthā devatā āyasmantaṃ kassapagottaṃ saṃvejetukāmā yenāyasmā kassapagotto tenupasaṅkami; upasaṅkamitvā āyasmantaṃ kassapagottaṃ gāthāhi ajjhabhāsi –</p>



<p class="gatha1">‘‘Giriduggacaraṃ chetaṃ, appapaññaṃ acetasaṃ;</p>



<p class="gathalast">Akāle ovadaṃ bhikkhu, mandova paṭibhāti maṃ.</p>



<p class="gatha1">‘‘Suṇāti na vijānāti, āloketi na passati;</p>



<p class="gathalast">Dhammasmiṃ bhaññamānasmiṃ, atthaṃ bālo na bujjhati.</p>



<p class="gatha1">‘‘Sacepi <a name="P1.0199"></a> dasa pajjote, dhārayissasi kassapa;</p>



<p class="gathalast">Neva dakkhati rūpāni, cakkhu hissa na vijjatī’’ti.</p>



<p class="bodytext">Atha kho āyasmā kassapagotto tāya devatāya saṃvejito saṃvegamāpādīti.</p>



<p class="subhead">4. Sambahulasuttaṃ</p>



<p class="bodytext"><span class="newparamark" id="a1_para224"></span><a name="para224"></a><a name="para224_sn1"></a><span class="paranum">224</span>. Ekaṃ <a name="T1.0293"></a><a name="M1.0201"></a> samayaṃ sambahulā bhikkhū kosalesu viharanti aññatarasmiṃ vanasaṇḍe. Atha kho te bhikkhū vassaṃvuṭṭhā <span class="note">[vassaṃvutthā (sī. syā. kaṃ. pī.)]</span> temāsaccayena cārikaṃ pakkamiṃsu. Atha kho yā tasmiṃ vanasaṇḍe adhivatthā devatā te bhikkhū apassantī paridevamānā tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Arati viya mejja khāyati,</p>



<p class="gatha2">Bahuke disvāna vivitte āsane;</p>



<p class="gatha3">Te cittakathā bahussutā,</p>



<p class="gathalast">Kome gotamasāvakā gatā’’ti.</p>



<p class="bodytext">Evaṃ vutte, aññatarā devatā taṃ devataṃ gāthāya paccabhāsi –</p>



<p class="gatha1">‘‘Māgadhaṃ <a name="V1.0231"></a> gatā kosalaṃ gatā, ekacciyā pana vajjibhūmiyā;</p>



<p class="gathalast">Magā viya asaṅgacārino, aniketā viharanti bhikkhavo’’ti.</p>



<p class="subhead">5. Ānandasuttaṃ</p>



<p class="bodytext"><span class="newparamark" id="a1_para225"></span><a name="para225"></a><a name="para225_sn1"></a><span class="paranum">225</span>. Ekaṃ samayaṃ āyasmā ānando kosalesu viharati aññatarasmiṃ vanasaṇḍe. Tena kho pana samayena āyasmā ānando ativelaṃ gihisaññattibahulo viharati. Atha kho yā tasmiṃ vanasaṇḍe adhivatthā devatā āyasmato ānandassa <a name="T1.0294"></a> anukampikā atthakāmā āyasmantaṃ ānandaṃ saṃvejetukāmā yenāyasmā ānando tenupasaṅkami; upasaṅkamitvā āyasmantaṃ ānandaṃ gāthāya ajjhabhāsi –</p>



<p class="gatha1">‘‘Rukkhamūlagahanaṃ pasakkiya, nibbānaṃ hadayasmiṃ opiya;</p>



<p class="gathalast">Jhā <a name="P1.0200"></a> gotama mā pamādo <span class="note">[mā ca pamādo (sī. pī.)]</span>, kiṃ te biḷibiḷikā karissatī’’ti.</p>



<p class="bodytext">Atha kho āyasmā ānando tāya devatāya saṃvejito saṃvegamāpādīti.</p>



<p class="subhead">6. Anuruddhasuttaṃ</p>



<p class="bodytext"><span class="newparamark" id="a1_para226"></span><a name="para226"></a><a name="para226_sn1"></a><span class="paranum">226</span>. Ekaṃ samayaṃ āyasmā anuruddho kosalesu viharati aññatarasmiṃ vanasaṇḍe. Atha kho aññatarā tāvatiṃsakāyikā devatā jālinī <a name="M1.0202"></a> nāma āyasmato anuruddhassa purāṇadutiyikā yenāyasmā anuruddho tenupasaṅkami; upasaṅkamitvā āyasmantaṃ anuruddhaṃ gāthāya ajjhabhāsi –</p>



<p class="gatha1">‘‘Tattha cittaṃ paṇidhehi, yattha te vusitaṃ pure;</p>



<p class="gatha2">Tāvatiṃsesu devesu, sabbakāmasamiddhisu;</p>



<p class="gathalast">Purakkhato parivuto, devakaññāhi sobhasī’’ti.</p>



<p class="gatha1">‘‘Duggatā <a name="V1.0232"></a> devakaññāyo, sakkāyasmiṃ patiṭṭhitā;</p>



<p class="gathalast">Te cāpi duggatā sattā, devakaññāhi patthitā’’ti.</p>



<p class="gatha1">‘‘Na <a name="T1.0295"></a> te sukhaṃ pajānanti, ye na passanti nandanaṃ;</p>



<p class="gathalast">Āvāsaṃ naradevānaṃ, tidasānaṃ yasassina’’nti.</p>



<p class="gatha1">‘‘Na tvaṃ bāle vijānāsi, yathā arahataṃ vaco;</p>



<p class="gatha2">Aniccā sabbasaṅkhārā, uppādavayadhammino;</p>



<p class="gathalast">Uppajjitvā nirujjhanti, tesaṃ vūpasamo sukho.</p>



<p class="gatha1">‘‘Natthi dāni punāvāso, devakāyasmi jālini;</p>



<p class="gathalast">Vikkhīṇo jātisaṃsāro, natthi dāni punabbhavo’’ti.</p>



<p class="subhead">7. Nāgadattasuttaṃ</p>



<p class="bodytext"><span class="newparamark" id="a1_para227"></span><a name="para227"></a><a name="para227_sn1"></a><span class="paranum">227</span>. Ekaṃ samayaṃ āyasmā nāgadatto kosalesu viharati aññatarasmiṃ vanasaṇḍe. Tena kho pana samayena āyasmā nāgadatto atikālena gāmaṃ pavisati, atidivā paṭikkamati. Atha kho yā tasmiṃ vanasaṇḍe adhivatthā devatā āyasmato nāgadattassa anukampikā atthakāmā āyasmantaṃ nāgadattaṃ saṃvejetukāmā yenāyasmā nāgadatto tenupasaṅkami; upasaṅkamitvā <a name="P1.0201"></a> āyasmantaṃ nāgadattaṃ gāthāhi ajjhabhāsi –</p>



<p class="gatha1">‘‘Kāle pavisa nāgadatta, divā ca āgantvā ativelacārī;</p>



<p class="gathalast">Saṃsaṭṭho gahaṭṭhehi, samānasukhadukkho.</p>



<p class="gatha1">‘‘Bhāyāmi nāgadattaṃ suppagabbhaṃ, kulesu vinibaddhaṃ;</p>



<p class="gathalast">Mā heva maccurañño balavato, antakassa vasaṃ upesī’’ti <span class="note">[vasameyyāti (sī. pī.), vasamesīti (syā. kaṃ.)]</span>.</p>



<p class="bodytext">Atha <a name="M1.0203"></a> kho āyasmā nāgadatto tāya devatāya saṃvejito saṃvegamāpādīti.</p>



<p class="subhead">8. Kulagharaṇīsuttaṃ</p>



<p class="bodytext"><span class="newparamark" id="a1_para228"></span><a name="para228"></a><a name="para228_sn1"></a><span class="paranum">228</span>. Ekaṃ <a name="T1.0296"></a><a name="V1.0233"></a> samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu aññatarasmiṃ kule ativelaṃ ajjhogāḷhappatto viharati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yā tasmiṃ kule kulagharaṇī, tassā vaṇṇaṃ abhinimminitvā yena so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –</p>



<p class="gatha1">‘‘Nadītīresu saṇṭhāne, sabhāsu rathiyāsu ca;</p>



<p class="gathalast">Janā saṅgamma mantenti, mañca tañca <span class="note">[tvañca (ka.)]</span> kimantara’’nti.</p>



<p class="gatha1">‘‘Bahūhi saddā paccūhā, khamitabbā tapassinā;</p>



<p class="gathalast">Na tena maṅku hotabbaṃ, na hi tena kilissati.</p>



<p class="gatha1">‘‘Yo ca saddaparittāsī, vane vātamigo yathā;</p>



<p class="gathalast">Lahucittoti taṃ āhu, nāssa sampajjate vata’’nti.</p>



<p class="subhead">9. Vajjiputtasuttaṃ</p>



<p class="bodytext"><span class="newparamark" id="a1_para229"></span><a name="para229"></a><a name="para229_sn1"></a><span class="paranum">229</span>. Ekaṃ samayaṃ aññataro vajjiputtako bhikkhu vesāliyaṃ viharati aññatarasmiṃ vanasaṇḍe. Tena kho pana samayena vesāliyaṃ vajjiputtako sabbaratticāro hoti. Atha <a name="P1.0202"></a> kho so bhikkhu vesāliyā tūriya-tāḷita-vādita-nigghosasaddaṃ <a name="T1.0297"></a> sutvā paridevamāno tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Ekakā mayaṃ araññe viharāma,</p>



<p class="gatha2">Apaviddhaṃva <span class="note">[apaviṭṭhaṃva (syā. kaṃ.)]</span> vanasmiṃ dārukaṃ;</p>



<p class="gatha3">Etādisikāya rattiyā,</p>



<p class="gathalast">Ko su nāmamhehi <span class="note">[nāma amhehi (sī. pī.)]</span> pāpiyo’’ti.</p>



<p class="bodytext">Atha <a name="V1.0234"></a> kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –</p>



<p class="gatha1">‘‘Ekakova <a name="M1.0204"></a> tvaṃ araññe viharasi, apaviddhaṃva vanasmiṃ dārukaṃ;</p>



<p class="gathalast">Tassa te bahukā pihayanti, nerayikā viya saggagāmina’’nti.</p>



<p class="bodytext">Atha kho so bhikkhu tāya devatāya saṃvejito saṃvegamāpādīti.</p>



<p class="subhead">10. Sajjhāyasuttaṃ</p>



<p class="bodytext"><span class="newparamark" id="a1_para230"></span><a name="para230"></a><a name="para230_sn1"></a><span class="paranum">230</span>. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu yaṃ sudaṃ pubbe ativelaṃ sajjhāyabahulo viharati so aparena samayena appossukko tuṇhībhūto saṅkasāyati. Atha kho yā tasmiṃ vanasaṇḍe adhivatthā devatā tassa bhikkhuno dhammaṃ asuṇantī yena so bhikkhu tenupasaṅkami; upasaṅkamitvā taṃ <a name="T1.0298"></a> bhikkhuṃ gāthāya ajjhabhāsi –</p>



<p class="gatha1">‘‘Kasmā tuvaṃ dhammapadāni bhikkhu, nādhīyasi bhikkhūhi saṃvasanto;</p>



<p class="gathalast">Sutvāna dhammaṃ labhatippasādaṃ, diṭṭheva dhamme labhatippasaṃsa’’nti.</p>



<p class="gatha1">‘‘Ahu pure dhammapadesu chando, yāva virāgena samāgamimha;</p>



<p class="gatha2">Yato <a name="P1.0203"></a> virāgena samāgamimha, yaṃ kiñci diṭṭhaṃva sutaṃ mutaṃ vā;</p>



<p class="gathalast">Aññāya nikkhepanamāhu santo’’ti.</p>



<p class="subhead">11. Akusalavitakkasuttaṃ</p>



<p class="bodytext"><span class="newparamark" id="a1_para231"></span><a name="para231"></a><a name="para231_sn1"></a><span class="paranum">231</span>. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu divāvihāragato pāpake akusale vitakke vitakketi, seyyathidaṃ <a name="V1.0235"></a> – kāmavitakkaṃ, byāpādavitakkaṃ, vihiṃsāvitakkaṃ. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –</p>



<p class="gatha1">‘‘Ayoniso <a name="T1.0299"></a> manasikārā, so vitakkehi khajjasi;</p>



<p class="gathalast">Ayoniso <span class="note">[ayoniṃ (pī. ka.)]</span> paṭinissajja, yoniso anucintaya.</p>



<p class="gatha1">‘‘Satthāraṃ <a name="M1.0205"></a> dhammamārabbha, saṅghaṃ sīlāni attano;</p>



<p class="gatha2">Adhigacchasi pāmojjaṃ, pītisukhamasaṃsayaṃ;</p>



<p class="gathalast">Tato pāmojjabahulo, dukkhassantaṃ karissasī’’ti.</p>



<p class="bodytext">Atha kho so bhikkhu tāya devatāya saṃvejito saṃvegamāpādīti.</p>



<p class="subhead">12. Majjhanhikasuttaṃ</p>



<p class="bodytext"><span class="newparamark" id="a1_para232"></span><a name="para232"></a><a name="para232_sn1"></a><span class="paranum">232</span>. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Atha kho tasmiṃ vanasaṇḍe adhivatthā devatā yena so bhikkhu tenupasaṅkami; upasaṅkamitvā tassa bhikkhuno santike imaṃ gāthaṃ abhāsi –</p>



<p class="gatha1">‘‘Ṭhite majjhanhike kāle, sannisīvesu <span class="note">[sannisinnesu (syā. kaṃ. pī.)]</span> pakkhisu;</p>



<p class="gathalast">Saṇateva brahāraññaṃ, taṃ bhayaṃ paṭibhāti maṃ.</p>



<p class="gatha1">‘‘Ṭhite majjhanhike kāle, sannisīvesu pakkhisu;</p>



<p class="gathalast">Saṇateva brahāraññaṃ, sā rati paṭibhāti ma’’nti.</p>



<p class="subhead">13. Pākatindriyasuttaṃ</p>



<p class="bodytext"><span class="newparamark" id="a1_para233"></span><a name="para233"></a><a name="para233_sn1"></a><span class="paranum">233</span>. Ekaṃ samayaṃ sambahulā bhikkhū kosalesu viharanti aññatarasmiṃ vanasaṇḍe uddhatā unnaḷā capalā mukharā vikiṇṇavācā <a name="P1.0204"></a> muṭṭhassatino asampajānā asamāhitā vibbhantacittā <a name="V1.0236"></a> pākatindriyā. Atha <a name="T1.0300"></a> kho yā tasmiṃ vanasaṇḍe adhivatthā devatā tesaṃ bhikkhūnaṃ anukampikā atthakāmā te bhikkhū saṃvejetukāmā yena te bhikkhū tenupasaṅkami; upasaṅkamitvā te bhikkhū gāthāhi ajjhabhāsi –</p>



<p class="gatha1">‘‘Sukhajīvino pure āsuṃ, bhikkhū gotamasāvakā;</p>



<p class="gatha2">Anicchā piṇḍamesanā, anicchā sayanāsanaṃ;</p>



<p class="gathalast">Loke aniccataṃ ñatvā, dukkhassantaṃ akaṃsu te.</p>



<p class="gatha1">‘‘Dupposaṃ katvā attānaṃ, gāme gāmaṇikā viya;</p>



<p class="gathalast">Bhutvā bhutvā nipajjanti, parāgāresu mucchitā.</p>



<p class="gatha1">‘‘Saṅghassa <a name="M1.0206"></a> añjaliṃ katvā, idhekacce vadāmahaṃ;</p>



<p class="gathalast">Apaviddhā <span class="note">[apaviṭṭhā (syā. kaṃ.)]</span> anāthā te, yathā petā tatheva te.</p>



<p class="gatha1">‘‘Ye kho pamattā viharanti, te me sandhāya bhāsitaṃ;</p>



<p class="gathalast">Ye appamattā viharanti, namo tesaṃ karomaha’’nti.</p>



<p class="bodytext">Atha kho te bhikkhū tāya devatāya saṃvejitā saṃvegamāpādunti.</p>



<p class="subhead">14. Gandhatthenasuttaṃ</p>



<p class="bodytext"><span class="newparamark" id="a1_para234"></span><a name="para234"></a><a name="para234_sn1"></a><span class="paranum">234</span>. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu pacchābhattaṃ piṇḍapātapaṭikkanto pokkharaṇiṃ ogāhetvā padumaṃ upasiṅghati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena <a name="T1.0301"></a> so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –</p>



<p class="gatha1">‘‘Yametaṃ vārijaṃ pupphaṃ, adinnaṃ upasiṅghasi;</p>



<p class="gathalast">Ekaṅgametaṃ theyyānaṃ, gandhatthenosi mārisā’’ti.</p>



<p class="gatha1">‘‘Na <a name="V1.0237"></a> harāmi na bhañjāmi, ārā siṅghāmi vārijaṃ;</p>



<p class="gathalast">Atha kena nu vaṇṇena, gandhatthenoti vuccati.</p>



<p class="gatha1">‘‘Yvāyaṃ bhisāni khanati, puṇḍarīkāni bhañjati;</p>



<p class="gathalast">Evaṃ ākiṇṇakammanto, kasmā eso na vuccatī’’ti.</p>



<p class="gatha1">‘‘Ākiṇṇaluddo <a name="P1.0205"></a> puriso, dhāticelaṃva makkhito;</p>



<p class="gathalast">Tasmiṃ me vacanaṃ natthi, tvañcārahāmi vattave.</p>



<p class="gatha1">‘‘Anaṅgaṇassa posassa, niccaṃ sucigavesino;</p>



<p class="gathalast">Vālaggamattaṃ pāpassa, abbhāmattaṃva khāyatī’’ti.</p>



<p class="gatha1">‘‘Addhā maṃ yakkha jānāsi, atho me anukampasi;</p>



<p class="gathalast">Punapi yakkha vajjāsi, yadā passasi edisa’’nti.</p>



<p class="gatha1">‘‘Neva <a name="M1.0207"></a> taṃ upajīvāma, napi te bhatakāmhase;</p>



<p class="gathalast">Tvameva bhikkhu jāneyya, yena gaccheyya suggati’’nti.</p>



<p class="bodytext">Atha kho so bhikkhu tāya devatāya saṃvejito saṃvegamāpādīti.</p>



<p class="centered">Vanasaṃyuttaṃ samattaṃ.</p>




<p class="bodytext">Tassuddānaṃ –</p>



<p class="gatha1">Vivekaṃ <a name="T1.0302"></a> upaṭṭhānañca, kassapagottena sambahulā;</p>



<p class="gathalast">Ānando anuruddho ca, nāgadattañca kulagharaṇī.</p>



<p class="gatha1">Vajjiputto ca vesālī, sajjhāyena ayoniso;</p>



<p class="gathalast">Majjhanhikālamhi pākatindriya, padumapupphena cuddasa bhaveti.</p>

<a name="sn1_10"></a>


<p class="chapter">10. Yakkhasaṃyuttaṃ</p>



<p class="subhead">1. Indakasuttaṃ</p>



<p class="bodytext"><span class="newparamark" id="a1_para235"></span><a name="para235"></a><a name="para235_sn1"></a><span class="paranum">235</span>. Evaṃ <a name="T1.0303"></a><a name="V1.0238"></a><a name="M1.0208"></a> me sutaṃ – ekaṃ <a name="P1.0206"></a> samayaṃ bhagavā rājagahe viharati indakūṭe pabbate, indakassa yakkhassa bhavane. Atha kho indako yakkho yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</p>



<p class="gatha1">‘‘Rūpaṃ na jīvanti vadanti buddhā, kathaṃ nvayaṃ vindatimaṃ sarīraṃ;</p>



<p class="gathalast">Kutassa aṭṭhīyakapiṇḍameti, kathaṃ nvayaṃ sajjati gabbharasmi’’nti.</p>



<p class="gatha1">‘‘Paṭhamaṃ kalalaṃ hoti, kalalā hoti abbudaṃ;</p>



<p class="gatha2">Abbudā jāyate pesi, pesi nibbattatī ghano;</p>



<p class="gathalast">Ghanā pasākhā jāyanti, kesā lomā nakhāpi ca.</p>



<p class="gatha1">‘‘Yañcassa bhuñjatī mātā, annaṃ pānañca bhojanaṃ;</p>



<p class="gathalast">Tena so tattha yāpeti, mātukucchigato naro’’ti.</p>



<p class="subhead">2. Sakkanāmasuttaṃ</p>



<p class="bodytext"><span class="newparamark" id="a1_para236"></span><a name="para236"></a><a name="para236_sn1"></a><span class="paranum">236</span>. Ekaṃ samayaṃ bhagavā rājagahe viharati gijjhakūṭe pabbate. Atha kho sakkanāmako yakkho yena bhagavā tenupasaṅkami; upasaṅkamitvā <a name="T1.0304"></a> bhagavantaṃ gāthāya ajjhabhāsi –</p>



<p class="gatha1">‘‘Sabbaganthappahīnassa<a name="V1.0239"></a>, vippamuttassa te sato;</p>



<p class="gathalast">Samaṇassa na taṃ sādhu, yadaññamanusāsasī’’ti <span class="note">[yadaññamanusāsatīti (sī. syā. kaṃ. pī.)]</span>.</p>



<p class="gatha1">‘‘Yena kenaci vaṇṇena, saṃvāso sakka jāyati;</p>



<p class="gathalast">Na taṃ arahati sappañño, manasā anukampituṃ.</p>



<p class="gatha1">‘‘Manasā ce pasannena, yadaññamanusāsati;</p>



<p class="gathalast">Na tena hoti saṃyutto, yānukampā <span class="note">[sānukampā (sī. pī.)]</span> anuddayā’’ti.</p>



<p class="subhead">3. Sūcilomasuttaṃ</p>



<p class="bodytext"><span class="newparamark" id="a1_para237"></span><a name="para237"></a><a name="para237_sn1"></a><span class="paranum">237</span>. Ekaṃ <a name="P1.0207"></a> samayaṃ bhagavā gayāyaṃ viharati ṭaṅkitamañce sūcilomassa yakkhassa bhavane. Tena kho pana samayena kharo ca yakkho sūcilomo <a name="M1.0209"></a> ca yakkho bhagavato avidūre atikkamanti. Atha kho kharo yakkho sūcilomaṃ yakkhaṃ etadavoca – ‘‘eso samaṇo’’ti! ‘‘Neso samaṇo, samaṇako eso’’. ‘‘Yāva jānāmi yadi vā so samaṇo yadi vā pana so samaṇako’’ti.</p>



<p class="bodytext">Atha kho sūcilomo yakkho yena bhagavā tenupasaṅkami; upasaṅkamitvā bhagavato kāyaṃ upanāmesi. Atha kho bhagavā kāyaṃ apanāmesi. Atha kho sūcilomo yakkho bhagavantaṃ etadavoca – ‘‘bhāyasi maṃ samaṇā’’ti? ‘‘Na khvāhaṃ taṃ, āvuso, bhāyāmi; api ca te samphasso pāpako’’ti. ‘‘Pañhaṃ taṃ, samaṇa pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu <a name="T1.0305"></a> vā gahetvā pāragaṅgāya <span class="note">[pāraṃ gaṅgāya (ka.)]</span> khipissāmī’’ti. ‘‘Na khvāhaṃ taṃ, āvuso, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo me cittaṃ vā khipeyya hadayaṃ vā phāleyya pādesu vā gahetvā pāragaṅgāya khipeyya; api ca tvaṃ, āvuso, puccha yadā kaṅkhasī’’ti. Atha kho sūcilomo yakkho bhagavantaṃ gāthāya ajjhabhāsi – ( ) <span class="note">[(atha kho sūcilomo yakkho bhagavantaṃ gāthāya ajjhabhāsi.) (sī.)]</span></p>



<p class="gatha1">‘‘Rāgo <a name="V1.0240"></a> ca doso ca kutonidānā,</p>



<p class="gatha2">Aratī ratī lomahaṃso kutojā;</p>



<p class="gatha3">Kuto samuṭṭhāya manovitakkā,</p>



<p class="gathalast">Kumārakā dhaṅkamivossajantī’’ti.</p>



<p class="gatha1">‘‘Rāgo ca doso ca itonidānā,</p>



<p class="gatha2">Aratī ratī lomahaṃso itojā;</p>



<p class="gatha3">Ito samuṭṭhāya manovitakkā,</p>



<p class="gathalast">Kumārakā dhaṅkamivossajanti.</p>



<p class="gatha1">‘‘Snehajā attasambhūtā, nigrodhasseva khandhajā;</p>



<p class="gathalast">Puthū visattā kāmesu, māluvāva vitatā <span class="note">[vitthatā (syā. kaṃ.)]</span> vane.</p>



<p class="gatha1">‘‘Ye <a name="M1.0210"></a><a name="P1.0208"></a> naṃ pajānanti yatonidānaṃ,</p>



<p class="gatha2">Te naṃ vinodenti suṇohi yakkha;</p>



<p class="gatha3">Te duttaraṃ oghamimaṃ taranti,</p>



<p class="gathalast">Atiṇṇapubbaṃ apunabbhavāyā’’ti.</p>



<p class="subhead">4. Maṇibhaddasuttaṃ</p>



<p class="bodytext"><span class="newparamark" id="a1_para238"></span><a name="para238"></a><a name="para238_sn1"></a><span class="paranum">238</span>. Ekaṃ <a name="T1.0306"></a> samayaṃ bhagavā magadhesu viharati maṇimālike cetiye maṇibhaddassa yakkhassa bhavane. Atha kho maṇibhaddo yakkho yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –</p>



<p class="gatha1">‘‘Satīmato <a name="V1.0241"></a> sadā bhaddaṃ, satimā sukhamedhati;</p>



<p class="gathalast">Satīmato suve seyyo, verā ca parimuccatī’’ti.</p>



<p class="gatha1">‘‘Satīmato sadā bhaddaṃ, satimā sukhamedhati;</p>



<p class="gathalast">Satīmato suve seyyo, verā na parimuccati.</p>



<p class="gatha1">‘‘Yassa sabbamahorattaṃ <span class="note">[rattiṃ (syā. kaṃ. ka.)]</span>, ahiṃsāya rato mano;</p>



<p class="gathalast">Mettaṃ so sabbabhūtesu, veraṃ tassa na kenacī’’ti.</p>



<p class="subhead">5. Sānusuttaṃ</p>



<p class="bodytext"><span class="newparamark" id="a1_para239"></span><a name="para239"></a><a name="para239_sn1"></a><span class="paranum">239</span>. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarissā upāsikāya sānu nāma putto yakkhena gahito hoti. Atha kho sā upāsikā paridevamānā tāyaṃ velāyaṃ imā gāthāyo abhāsi –</p>



<p class="gatha1">‘‘Cātuddasiṃ <a name="T1.0307"></a> pañcadasiṃ, yā ca pakkhassa aṭṭhamī;</p>



<p class="gathalast">Pāṭihāriyapakkhañca, aṭṭhaṅgasusamāgataṃ.</p>



<p class="gatha1">‘‘Uposathaṃ upavasanti, brahmacariyaṃ caranti ye;</p>



<p class="gatha2">Na tehi yakkhā kīḷanti, iti me arahataṃ sutaṃ;</p>



<p class="gathalast">Sā dāni ajja passāmi, yakkhā kīḷanti sānunā’’ti.</p>



<p class="gatha1">‘‘Cātuddasiṃ <a name="M1.0211"></a> pañcadasiṃ, yā ca pakkhassa aṭṭhamī;</p>



<p class="gatha2">Pāṭihāriyapakkhañca, aṭṭhaṅgasusamāgataṃ;</p>



<p class="gathalast">Uposathaṃ <a name="P1.0209"></a> upavasanti, brahmacariyaṃ caranti ye.</p>



<p class="gatha1">‘‘Na tehi yakkhā kīḷanti, sāhu te arahataṃ sutaṃ;</p>



<p class="gatha2">Sānuṃ pabuddhaṃ vajjāsi, yakkhānaṃ vacanaṃ idaṃ;</p>



<p class="gathalast">Mākāsi pāpakaṃ kammaṃ, āvi vā yadi vā raho.</p>



<p class="gatha1">‘‘Sace <a name="V1.0242"></a> ca <span class="note">[saceva (syā. kaṃ. pī. ka.), yañceva (sī.)]</span> pāpakaṃ kammaṃ, karissasi karosi vā;</p>



<p class="gathalast">Na te dukkhā pamutyatthi, uppaccāpi palāyato’’ti.</p>



<p class="gatha1">‘‘Mataṃ vā amma rodanti, yo vā jīvaṃ na dissati;</p>



<p class="gathalast">Jīvantaṃ amma passantī, kasmā maṃ amma rodasī’’ti.</p>



<p class="gatha1">‘‘Mataṃ vā putta rodanti, yo vā jīvaṃ na dissati;</p>



<p class="gatha2">Yo ca kāme cajitvāna, punarāgacchate idha;</p>



<p class="gathalast">Taṃ vāpi putta rodanti, puna jīvaṃ mato hi so.</p>



<p class="gatha1">‘‘Kukkuḷā ubbhato tāta, kukkuḷaṃ <span class="note">[kukkuḷe (sī.)]</span> patitumicchasi;</p>



<p class="gathalast">Narakā ubbhato tāta, narakaṃ patitumicchasi.</p>



<p class="gatha1">‘‘Abhidhāvatha <a name="T1.0308"></a> bhaddante, kassa ujjhāpayāmase;</p>



<p class="gathalast">Ādittā nīhataṃ <span class="note">[nibbhataṃ (syā. kaṃ. ka.), nibhataṃ (pī. ka.)]</span> bhaṇḍaṃ, puna ḍayhitumicchasī’’ti.</p>



<p class="subhead">6. Piyaṅkarasuttaṃ</p>



<p class="bodytext"><span class="newparamark" id="a1_para240"></span><a name="para240"></a><a name="para240_sn1"></a><span class="paranum">240</span>. Ekaṃ samayaṃ āyasmā anuruddho sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā anuruddho rattiyā paccūsasamayaṃ paccuṭṭhāya dhammapadāni bhāsati. Atha kho piyaṅkaramātā yakkhinī puttakaṃ evaṃ tosesi –</p>



<p class="gatha1">‘‘Mā saddaṃ kari piyaṅkara, bhikkhu dhammapadāni bhāsati;</p>



<p class="gathalast">Api <span class="note">[api (sī.)]</span> ca dhammapadaṃ vijāniya, paṭipajjema hitāya no siyā.</p>



<p class="gatha1">‘‘Pāṇesu ca saṃyamāmase, sampajānamusā na bhaṇāmase;</p>



<p class="gathalast">Sikkhema susīlyamattano <span class="note">[susīlamattano (sī. ka.)]</span>, api muccema pisācayoniyā’’ti.</p>



<p class="subhead">7. Punabbasusuttaṃ</p>



<p class="bodytext"><span class="newparamark" id="a1_para241"></span><a name="para241"></a><a name="para241_sn1"></a><span class="paranum">241</span>. Ekaṃ <a name="V1.0243"></a><a name="M1.0212"></a> samayaṃ bhagavā sāvatthiyaṃ viharati jetavane anāthapiṇḍikassa ārāme. Tena <a name="P1.0210"></a> kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā <a name="T1.0309"></a> samannāharitvā ohitasotā dhammaṃ suṇanti. Atha kho punabbasumātā yakkhinī puttake evaṃ tosesi –</p>



<p class="gatha1">‘‘Tuṇhī uttarike hohi, tuṇhī hohi punabbasu;</p>



<p class="gathalast">Yāvāhaṃ buddhaseṭṭhassa, dhammaṃ sossāmi satthuno.</p>



<p class="gatha1">‘‘Nibbānaṃ bhagavā āha, sabbaganthappamocanaṃ;</p>



<p class="gathalast">Ativelā ca me hoti, asmiṃ dhamme piyāyanā.</p>



<p class="gatha1">‘‘Piyo loke sako putto, piyo loke sako pati;</p>



<p class="gathalast">Tato piyatarā mayhaṃ, assa dhammassa magganā.</p>



<p class="gatha1">‘‘Na hi putto pati vāpi, piyo dukkhā pamocaye;</p>



<p class="gathalast">Yathā saddhammassavanaṃ, dukkhā moceti pāṇinaṃ.</p>



<p class="gatha1">‘‘Loke dukkhaparetasmiṃ, jarāmaraṇasaṃyute;</p>



<p class="gatha2">Jarāmaraṇamokkhāya, yaṃ dhammaṃ abhisambudhaṃ;</p>



<p class="gathalast">Taṃ dhammaṃ sotumicchāmi, tuṇhī hohi punabbasū’’ti.</p>



<p class="gatha1">‘‘Ammā na byāharissāmi, tuṇhībhūtāyamuttarā;</p>



<p class="gatha2">Dhammameva nisāmehi, saddhammassavanaṃ sukhaṃ;</p>



<p class="gathalast">Saddhammassa anaññāya, ammā dukkhaṃ carāmase.</p>



<p class="gatha1">‘‘Esa <a name="V1.0244"></a> devamanussānaṃ, sammūḷhānaṃ pabhaṅkaro;</p>



<p class="gathalast">Buddho antimasārīro, dhammaṃ deseti cakkhumā’’ti.</p>



<p class="gatha1">‘‘Sādhu kho paṇḍito nāma, putto jāto uresayo;</p>



<p class="gathalast">Putto me buddhaseṭṭhassa, dhammaṃ suddhaṃ piyāyati.</p>



<p class="gatha1">‘‘Punabbasu <a name="T1.0310"></a> sukhī hohi, ajjāhamhi samuggatā;</p>



<p class="gathalast">Diṭṭhāni ariyasaccāni, uttarāpi suṇātu me’’ti.</p>



<p class="subhead">8. Sudattasuttaṃ</p>



<p class="bodytext"><span class="newparamark" id="a1_para242"></span><a name="para242"></a><a name="para242_sn1"></a><span class="paranum">242</span>. Ekaṃ <a name="M1.0213"></a> samayaṃ bhagavā rājagahe viharati sītavane. Tena kho pana samayena anāthapiṇḍiko gahapati rājagahaṃ anuppatto hoti kenacideva karaṇīyena. Assosi kho anāthapiṇḍiko gahapati – ‘‘buddho kira loke uppanno’’ti. Tāvadeva ca pana bhagavantaṃ dassanāya upasaṅkamitukāmo hoti. Athassa <a name="P1.0211"></a> anāthapiṇḍikassa gahapatissa etadahosi – ‘‘akālo kho ajja bhagavantaṃ dassanāya upasaṅkamituṃ. Sve dānāhaṃ kālena bhagavantaṃ dassanāya gamissāmī’’ti buddhagatāya satiyā nipajji. Rattiyā sudaṃ tikkhattuṃ vuṭṭhāsi pabhātanti maññamāno. Atha kho anāthapiṇḍiko gahapati yena sivathikadvāraṃ <span class="note">[sīvathikadvāraṃ (sī. syā. kaṃ. pī.)]</span> tenupasaṅkami. Amanussā dvāraṃ vivariṃsu. Atha kho anāthapiṇḍikassa gahapatissa nagaramhā nikkhamantassa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Atha kho sivako <span class="note">[sīvako (sī. pī.)]</span> yakkho antarahito saddamanussāvesi –</p>



<p class="gatha1">‘‘Sataṃ hatthī sataṃ assā, sataṃ assatarīrathā;</p>



<p class="gatha2">Sataṃ kaññāsahassāni, āmukkamaṇikuṇḍalā;</p>



<p class="gathalast">Ekassa padavītihārassa, kalaṃ nāgghanti soḷasiṃ.</p>



<p class="gatha1">‘‘Abhikkama <a name="T1.0311"></a> gahapati, abhikkama gahapati;</p>



<p class="gathalast">Abhikkamanaṃ te seyyo, no paṭikkamana’’nti.</p>



<p class="bodytext">Atha <a name="V1.0245"></a> kho anāthapiṇḍikassa gahapatissa andhakāro antaradhāyi, āloko pāturahosi, yaṃ ahosi bhayaṃ chambhitattaṃ lomahaṃso, so paṭippassambhi. Dutiyampi kho anāthapiṇḍikassa gahapatissa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Dutiyampi kho sivako yakkho antarahito saddamanussāvesi –</p>



<p class="gatha1">‘‘Sataṃ <a name="M1.0214"></a> hatthī sataṃ assā…pe…</p>



<p class="gathalast">Kalaṃ nāgghanti soḷasiṃ.</p>



<p class="gatha1">‘‘Abhikkama gahapati, abhikkama gahapati;</p>



<p class="gathalast">Abhikkamanaṃ te seyyo, no paṭikkamana’’nti.</p>



<p class="bodytext">Atha <a name="T1.0312"></a> kho anāthapiṇḍikassa gahapatissa andhakāro antaradhāyi<a name="P1.0212"></a>, āloko pāturahosi, yaṃ ahosi bhayaṃ chambhitattaṃ lomahaṃso, so paṭippassambhi. Tatiyampi kho anāthapiṇḍikassa gahapatissa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Tatiyampi kho sivako yakkho antarahito saddamanussāvesi –</p>



<p class="gatha1">‘‘Sataṃ hatthī sataṃ assā…pe…</p>



<p class="gathalast">Kalaṃ nāgghanti soḷasiṃ.</p>



<p class="gatha1">‘‘Abhikkama gahapati, abhikkama gahapati;</p>



<p class="gathalast">Abhikkamanaṃ te seyyo, no paṭikkamana’’nti.</p>



<p class="bodytext">Atha kho anāthapiṇḍikassa gahapatissa andhakāro antaradhāyi, āloko pāturahosi, yaṃ <a name="V1.0246"></a> ahosi bhayaṃ chambhitattaṃ lomahaṃso, so paṭippassambhi. Atha kho anāthapiṇḍiko gahapati yena sītavanaṃ yena bhagavā tenupasaṅkami.</p>



<p class="bodytext">Tena kho pana samayena bhagavā rattiyā paccūsasamayaṃ paccuṭṭhāya abbhokāse caṅkamati. Addasā kho bhagavā anāthapiṇḍikaṃ gahapatiṃ dūratova āgacchantaṃ. Disvāna caṅkamā orohitvā paññatte āsane nisīdi. Nisajja kho bhagavā anāthapiṇḍikaṃ gahapatiṃ etadavoca – ‘‘ehi sudattā’’ti. Atha kho anāthapiṇḍiko gahapati, nāmena maṃ bhagavā ālapatīti, haṭṭho udaggo tattheva bhagavato pādesu sirasā nipatitvā bhagavantaṃ etadavoca – ‘‘kacci, bhante, bhagavā sukhamasayitthā’’ti?</p>



<p class="gatha1">‘‘Sabbadā ve sukhaṃ seti, brāhmaṇo parinibbuto;</p>



<p class="gathalast">Yo na limpati kāmesu, sītibhūto nirūpadhi.</p>



<p class="gatha1">‘‘Sabbā āsattiyo chetvā, vineyya hadaye daraṃ;</p>



<p class="gathalast">Upasanto sukhaṃ seti, santiṃ pappuyya cetasā’’ti <span class="note">[cetasoti (sī.)]</span>.</p>



<p class="subhead">9. Paṭhamasukkāsuttaṃ</p>



<p class="bodytext"><span class="newparamark" id="a1_para243"></span><a name="para243"></a><a name="para243_sn1"></a><span class="paranum">243</span>. Ekaṃ <a name="M1.0215"></a> samayaṃ bhagavā rājagahe viharati veḷuvane kalandakanivāpe. Tena kho pana samayena sukkā bhikkhunī mahatiyā parisāya parivutā dhammaṃ deseti. Atha kho sukkāya bhikkhuniyā abhippasanno yakkho rājagahe rathikāya <a name="T1.0313"></a> rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imā gāthāyo abhāsi –</p>



<p class="gatha1">‘‘Kiṃ me katā rājagahe manussā, madhupītāva seyare;</p>



<p class="gathalast">Ye sukkaṃ na payirupāsanti, desentiṃ amataṃ padaṃ.</p>



<p class="gatha1">‘‘Tañca pana appaṭivānīyaṃ, asecanakamojavaṃ;</p>



<p class="gathalast">Pivanti maññe sappaññā, valāhakamiva panthagū’’ti <span class="note">[valāhakamivaddhagūti (sī.)]</span>.</p>



<p class="subhead">10. Dutiyasukkāsuttaṃ</p>



<p class="bodytext"><span class="newparamark" id="a1_para244"></span><a name="para244"></a><a name="para244_sn1"></a><span class="paranum">244</span>. Ekaṃ <a name="V1.0247"></a> samayaṃ bhagavā rājagahe viharati veḷuvane kalandakanivāpe. Tena <a name="P1.0213"></a> kho pana samayena aññataro upāsako sukkāya bhikkhuniyā bhojanaṃ adāsi. Atha kho sukkāya bhikkhuniyā abhippasanno yakkho rājagahe rathikāya rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Puññaṃ vata pasavi bahuṃ, sappañño vatāyaṃ upāsako;</p>



<p class="gathalast">Yo sukkāya adāsi bhojanaṃ, sabbaganthehi vippamuttiyā’’ti <span class="note">[vippamuttāyāti (syā. kaṃ.)]</span>.</p>



<p class="subhead">11. Cīrāsuttaṃ</p>



<p class="bodytext"><span class="newparamark" id="a1_para245"></span><a name="para245"></a><a name="para245_sn1"></a><span class="paranum">245</span>. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena aññataro upāsako cīrāya <span class="note">[cirāya (ka.)]</span> bhikkhuniyā cīvaraṃ adāsi. Atha <a name="T1.0314"></a> kho cīrāya bhikkhuniyā abhippasanno yakkho rājagahe rathikāya rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Puññaṃ <a name="M1.0216"></a> vata pasavi bahuṃ, sappañño vatāyaṃ upāsako;</p>



<p class="gathalast">Yo cīrāya adāsi cīvaraṃ, sabbayogehi vippamuttiyā’’ti <span class="note">[vippamuttāyāti (syā. kaṃ.)]</span>.</p>



<p class="subhead">12. Āḷavakasuttaṃ</p>



<p class="bodytext"><span class="newparamark" id="a1_para246"></span><a name="para246"></a><a name="para246_sn1"></a><span class="paranum">246</span>. Evaṃ me sutaṃ – ekaṃ samayaṃ bhagavā āḷaviyaṃ viharati āḷavakassa yakkhassa bhavane. Atha kho āḷavako yakkho yena bhagavā tenupasaṅkami; upasaṅkamitvā bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Dutiyampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Tatiyampi <a name="P1.0214"></a> kho āḷavako yakkho bhagavantaṃ etadavoca <a name="V1.0248"></a> – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Catutthampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Na khvāhaṃ taṃ, āvuso, nikkhamissāmi. Yaṃ te karaṇīyaṃ taṃ karohī’’ti. ‘‘Pañhaṃ taṃ, samaṇa, pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu vā gahetvā pāragaṅgāya khipissāmī’’ti. ‘‘Na khvāhaṃ taṃ, āvuso, passāmi sadevake loke samārake <a name="T1.0315"></a> sabrahmake sassamaṇabrāhmaṇiyā pajāya sadevamanussāya, ye me cittaṃ vā khipeyya hadayaṃ vā phāleyya, pādesu vā gahetvā pāragaṅgāya khipeyya. Api ca tvaṃ, āvuso, puccha yadā kaṅkhasī’’ti <span class="note">[(atha kho āḷavako yakkho bhagavantaṃ gāthāya ajjhabhāsi.) (sī.)]</span>.</p>



<p class="gatha1">‘‘Kiṃsūdha vittaṃ purisassa seṭṭhaṃ, kiṃsu suciṇṇaṃ sukhamāvahāti;</p>



<p class="gathalast">Kiṃsu have sādutaraṃ rasānaṃ, kathaṃjīviṃ jīvitamāhu seṭṭha’’nti.</p>



<p class="gatha1">‘‘Saddhīdha vittaṃ purissa seṭṭhaṃ, dhammo suciṇṇo sukhamāvahāti;</p>



<p class="gathalast">Saccaṃ have sādutaraṃ rasānaṃ, paññājīviṃ jīvitamāhu seṭṭha’’nti.</p>



<p class="gatha1">‘‘Kathaṃsu tarati oghaṃ, kathaṃsu tarati aṇṇavaṃ;</p>



<p class="gathalast">Kathaṃsu dukkhamacceti, kathaṃsu parisujjhatī’’ti.</p>



<p class="gatha1">‘‘Saddhāya <a name="M1.0217"></a> tarati oghaṃ, appamādena aṇṇavaṃ;</p>



<p class="gathalast">Vīriyena dukkhamacceti, paññāya parisujjhatī’’ti.</p>



<p class="gatha1">‘‘Kathaṃsu labhate paññaṃ, kathaṃsu vindate dhanaṃ;</p>



<p class="gatha2">Kathaṃsu kittiṃ pappoti, kathaṃ mittāni ganthati;</p>



<p class="gathalast">Asmā lokā paraṃ lokaṃ, kathaṃ pecca na socatī’’ti.</p>



<p class="gatha1">‘‘Saddahāno arahataṃ, dhammaṃ nibbānapattiyā;</p>



<p class="gathalast">Sussūsaṃ <a name="T1.0316"></a> <span class="note">[sussūsā (sī. pī.)]</span> labhate paññaṃ, appamatto vicakkhaṇo.</p>



<p class="gatha1">‘‘Patirūpakārī <a name="V1.0249"></a> dhuravā, uṭṭhātā vindate dhanaṃ;</p>



<p class="gatha2">Saccena <a name="P1.0215"></a> kittiṃ pappoti, dadaṃ mittāni ganthati;</p>



<p class="gathalast">Asmā lokā paraṃ lokaṃ, evaṃ pecca na socati.</p>



<p class="gatha1">‘‘Yassete caturo dhammā, saddhassa gharamesino;</p>



<p class="gathalast">Saccaṃ dammo dhiti cāgo, sa ve pecca na socati.</p>



<p class="gatha1">‘‘Iṅgha aññepi pucchassu, puthū samaṇabrāhmaṇe;</p>



<p class="gathalast">Yadi saccā dammā cāgā, khantyā bhiyyodha vijjatī’’ti.</p>



<p class="gatha1">‘‘Kathaṃ nu dāni puccheyyaṃ, puthū samaṇabrāhmaṇe;</p>



<p class="gathalast">Yohaṃ <span class="note">[sohaṃ (sī.), svāhaṃ (ka.)]</span> ajja pajānāmi, yo attho samparāyiko.</p>



<p class="gatha1">‘‘Atthāya vata me buddho, vāsāyāḷavimāgamā <span class="note">[māgato (pī. ka.)]</span>;</p>



<p class="gathalast">Yohaṃ <span class="note">[sohaṃ (sī.)]</span> ajja pajānāmi, yattha dinnaṃ mahapphalaṃ.</p>



<p class="gatha1">‘‘So ahaṃ vicarissāmi, gāmā gāmaṃ purā puraṃ;</p>



<p class="gathalast">Namassamāno sambuddhaṃ, dhammassa ca sudhammata’’nti.</p>



<p class="centered">Yakkhasaṃyuttaṃ samattaṃ.</p>




<p class="bodytext">Tassuddānaṃ –</p>



<p class="gatha1">Indako sakka sūci ca, maṇibhaddo ca sānu ca;</p>



<p class="gathalast">Piyaṅkara punabbasu sudatto ca, dve sukkā cīraāḷavīti dvādasa.</p>

<a name="sn1_11"></a>


<p class="chapter">11. Sakkasaṃyuttaṃ</p>



<p class="title">1. Paṭhamavaggo</p>



<p class="subhead">1. Suvīrasuttaṃ</p>



<p class="bodytext"><span class="newparamark" id="a1_para247"></span><a name="para247"></a><a name="para247_sn1"></a><span class="paranum">247</span>. Evaṃ <a name="T1.0317"></a><a name="V1.0250"></a><a name="P1.0216"></a><a name="M1.0218"></a> me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Bhūtapubbaṃ, bhikkhave, asurā deve abhiyaṃsu. Atha kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā pamādaṃ āpādesi <span class="note">[āharesi (katthaci) navaṅguttare sīhanādasuttepi]</span>. Dutiyampi kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā dutiyampi pamādaṃ āpādesi. Tatiyampi kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti<a name="T1.0318"></a>. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā tatiyampi pamādaṃ āpādesi. Atha <a name="P1.0217"></a> kho, bhikkhave, sakko devānamindo suvīraṃ devaputtaṃ gāthāya ajjhabhāsi –</p>



<p class="gatha1">‘‘Anuṭṭhahaṃ avāyāmaṃ, sukhaṃ yatrādhigacchati;</p>



<p class="gathalast">Suvīra tattha gacchāhi, mañca tattheva pāpayā’’ti.</p>



<p class="gatha1">‘‘Alasvassa <a name="V1.0251"></a> <span class="note">[alasa’ssa (sī. pī.), alasvāyaṃ (syā. kaṃ.)]</span> anuṭṭhātā, na ca kiccāni kāraye;</p>



<p class="gathalast">Sabbakāmasamiddhassa, taṃ me sakka varaṃ disā’’ti.</p>



<p class="gatha1">‘‘Yatthālaso <a name="M1.0219"></a> anuṭṭhātā, accantaṃ sukhamedhati;</p>



<p class="gathalast">Suvīra tattha gacchāhi, mañca tattheva pāpayā’’ti.</p>



<p class="gatha1">‘‘Akammunā <span class="note">[akammanā (sī. pī.)]</span> devaseṭṭha, sakka vindemu yaṃ sukhaṃ;</p>



<p class="gathalast">Asokaṃ anupāyāsaṃ, taṃ me sakka varaṃ disā’’ti.</p>



<p class="gatha1">‘‘Sace atthi akammena, koci kvaci na jīvati;</p>



<p class="gatha2">Nibbānassa hi so maggo, suvīra tattha gacchāhi;</p>



<p class="gathalast">Mañca tattheva pāpayā’’ti.</p>



<p class="bodytext">‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento uṭṭhānavīriyassa vaṇṇavādī bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye pabbajitā samānā uṭṭhaheyyātha <a name="T1.0319"></a> ghaṭeyyātha vāyameyyātha appattassa pattiyā anadhigatassa adhigamāya, asacchikatassa sacchikiriyāyā’’ti.</p>



<p class="subhead">2. Susīmasuttaṃ</p>



<p class="bodytext"><span class="newparamark" id="a1_para248"></span><a name="para248"></a><a name="para248_sn1"></a><span class="paranum">248</span>. Sāvatthiyaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Bhūtapubbaṃ, bhikkhave, asurā deve abhiyaṃsu. Atha kho, bhikkhave, sakko devānamindo susīmaṃ <span class="note">[susimaṃ (syā. kaṃ. ka.)]</span> devaputtaṃ āmantesi – ‘ete, tāta susīma, asurā deve abhiyanti. Gaccha, tāta susīma, asure paccuyyāhī’ti. ‘Evaṃ bhaddantavā’ti kho, bhikkhave, susīmo devaputto sakkassa devānamindassa paṭissutvā pamādaṃ āpādesi. Dutiyampi <a name="P1.0218"></a> kho, bhikkhave, sakko <a name="V1.0252"></a> devānamindo susīmaṃ devaputtaṃ āmantesi…pe… dutiyampi pamādaṃ āpādesi. Tatiyampi kho, bhikkhave, sakko devānamindo susīmaṃ devaputtaṃ āmantesi…pe… tatiyampi pamādaṃ āpādesi. Atha kho, bhikkhave, sakko devānamindo susīmaṃ devaputtaṃ gāthāya ajjhabhāsi –</p>



<p class="gatha1">‘‘Anuṭṭhahaṃ <a name="T1.0320"></a> avāyāmaṃ, sukhaṃ yatrādhigacchati;</p>



<p class="gathalast">Susīma tattha gacchāhi, mañca tattheva pāpayā’’ti.</p>



<p class="gatha1">‘‘Alasvassa <a name="M1.0220"></a> anuṭṭhātā, na ca kiccāni kāraye;</p>



<p class="gathalast">Sabbakāmasamiddhassa, taṃ me sakka varaṃ disā’’ti.</p>



<p class="gatha1">‘‘Yatthālaso anuṭṭhātā, accantaṃ sukhamedhati;</p>



<p class="gathalast">Susīma tattha gacchāhi, mañca tattheva pāpayā’’ti.</p>



<p class="gatha1">‘‘Akammunā devaseṭṭha, sakka vindemu yaṃ sukhaṃ;</p>



<p class="gathalast">Asokaṃ anupāyāsaṃ, taṃ me sakka varaṃ disā’’ti.</p>



<p class="gatha1">‘‘Sace atthi akammena, koci kvaci na jīvati;</p>



<p class="gatha2">Nibbānassa hi so maggo, susīma tattha gacchāhi;</p>



<p class="gathalast">Mañca tattheva pāpayā’’ti.</p>



<p class="bodytext">‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento uṭṭhānavīriyassa vaṇṇavādī bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye pabbajitā samānā uṭṭhaheyyātha ghaṭeyyātha vāyameyyātha appattassa pattiyā, anadhigatassa adhigamāya, asacchikatassa sacchikiriyāyā’’ti.</p>



<p class="subhead">3. Dhajaggasuttaṃ</p>



<p class="bodytext"><span class="newparamark" id="a1_para249"></span><a name="para249"></a><a name="para249_sn1"></a><span class="paranum">249</span>. Sāvatthiyaṃ<a name="V1.0253"></a>. Tatra kho bhagavā bhikkhū āmantesi – ‘‘bhikkhavo’’ti<a name="T1.0321"></a>. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, sakko devānamindo deve tāvatiṃse āmantesi –</p>



<p class="bodytext">‘Sace, mārisā, devānaṃ saṅgāmagatānaṃ uppajjeyya <a name="P1.0219"></a> bhayaṃ vā chambhitattaṃ vā lomahaṃso vā, mameva tasmiṃ samaye dhajaggaṃ ullokeyyātha. Mamañhi vo dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’.</p>



<p class="bodytext">‘No ce me dhajaggaṃ ullokeyyātha, atha pajāpatissa devarājassa dhajaggaṃ ullokeyyātha. Pajāpatissa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’.</p>



<p class="bodytext">‘No <a name="M1.0221"></a> ce pajāpatissa devarājassa dhajaggaṃ ullokeyyātha, atha varuṇassa devarājassa dhajaggaṃ ullokeyyātha. Varuṇassa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’.</p>



<p class="bodytext">‘No ce varuṇassa devarājassa dhajaggaṃ ullokeyyātha, atha īsānassa devarājassa dhajaggaṃ ullokeyyātha. Īsānassa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissatī’’’ti.</p>



<p class="bodytext">‘‘Taṃ kho pana, bhikkhave, sakkassa vā devānamindassa dhajaggaṃ ullokayataṃ, pajāpatissa vā devarājassa dhajaggaṃ ullokayataṃ, varuṇassa vā devarājassa dhajaggaṃ ullokayataṃ, īsānassa vā devarājassa dhajaggaṃ ullokayataṃ yaṃ <a name="T1.0322"></a> bhavissati bhayaṃ vā chambhitattaṃ vā lomahaṃso vā, so pahīyethāpi nopi pahīyetha <span class="note">[no pahīyetha (ka.)]</span>.</p>



<p class="bodytext">‘‘Taṃ <a name="V1.0254"></a> kissa hetu? Sakko hi, bhikkhave, devānamindo avītarāgo avītadoso avītamoho bhīru chambhī utrāsī palāyīti.</p>



<p class="bodytext">‘‘Ahañca kho, bhikkhave, evaṃ vadāmi – ‘sace tumhākaṃ, bhikkhave, araññagatānaṃ vā rukkhamūlagatānaṃ vā suññāgāragatānaṃ vā uppajjeyya bhayaṃ vā chambhitattaṃ vā lomahaṃso vā, mameva tasmiṃ samaye anussareyyātha – itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti. Mamañhi vo, bhikkhave, anussarataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati.</p>



<p class="bodytext">‘‘No <a name="P1.0220"></a> ce maṃ anussareyyātha, atha dhammaṃ anussareyyātha – ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṃ veditabbo viññūhī’ti. Dhammañhi vo, bhikkhave, anussarataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati.</p>



<p class="bodytext">‘‘No ce dhammaṃ anussareyyātha, atha saṅghaṃ anussareyyātha – ‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho <a name="M1.0222"></a> ñāyappaṭipanno bhagavato sāvakasaṅgho sāmīcippaṭipanno bhagavato sāvakasaṅgho, yadidaṃ cattāri purisayugāni aṭṭha purisapuggalā esa bhagavato sāvakasaṅgho, āhuneyyo pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā’ti. Saṅghañhi vo, bhikkhave, anussarataṃ <a name="T1.0323"></a> yaṃ bhavissati bhayaṃ vā chambhitattaṃ vā lomahaṃso vā, so pahīyissati.</p>



<p class="bodytext">‘‘Taṃ kissa hetu? Tathāgato hi, bhikkhave, arahaṃ sammāsambuddho vītarāgo vītadoso vītamoho abhīru acchambhī anutrāsī apalāyī’’ti. Idamavoca bhagavā. Idaṃ vatvāna sugato athāparaṃ etadavoca satthā –</p>



<p class="gatha1">‘‘Araññe rukkhamūle vā, suññāgāreva bhikkhavo;</p>



<p class="gathalast">Anussaretha <span class="note">[anussareyyātha (ka.) padasiddhi pana cintetabbā]</span> sambuddhaṃ, bhayaṃ tumhāka no siyā.</p>



<p class="gatha1">‘‘No <a name="V1.0255"></a> ce buddhaṃ sareyyātha, lokajeṭṭhaṃ narāsabhaṃ;</p>



<p class="gathalast">Atha dhammaṃ sareyyātha, niyyānikaṃ sudesitaṃ.</p>



<p class="gatha1">‘‘No ce dhammaṃ sareyyātha, niyyānikaṃ sudesitaṃ;</p>



<p class="gathalast">Atha saṅghaṃ sareyyātha, puññakkhettaṃ anuttaraṃ.</p>



<p class="gatha1">‘‘Evaṃ buddhaṃ sarantānaṃ, dhammaṃ saṅghañca bhikkhavo;</p>



<p class="gathalast">Bhayaṃ vā chambhitattaṃ vā, lomahaṃso na hessatī’’ti.</p>



<p class="subhead">4. Vepacittisuttaṃ</p>



<p class="bodytext"><span class="newparamark" id="a1_para250"></span><a name="para250"></a><a name="para250_sn1"></a><span class="paranum">250</span>. Sāvatthinidānaṃ. ‘‘Bhūtapubbaṃ<a name="P1.0221"></a>, bhikkhave, devāsurasaṅgāmo samupabyūḷho ahosi. Atha kho, bhikkhave, vepacitti asurindo asure āmantesi – ‘sace, mārisā, devānaṃ asurasaṅgāme samupabyūḷhe asurā <a name="T1.0324"></a> jineyyuṃ devā parājineyyuṃ <span class="note">[parājeyyuṃ (sī. pī.)]</span>, yena naṃ sakkaṃ devānamindaṃ kaṇṭhapañcamehi bandhanehi bandhitvā mama santike āneyyātha asurapura’nti. Sakkopi kho, bhikkhave, devānamindo deve tāvatiṃse āmantesi – ‘sace, mārisā, devānaṃ asurasaṅgāme samupabyūḷhe devā jineyyuṃ asurā parājineyyuṃ, yena naṃ vepacittiṃ asurindaṃ kaṇṭhapañcamehi bandhanehi bandhitvā mama santike āneyyātha sudhammasabha’’’nti. Tasmiṃ kho pana, bhikkhave, saṅgāme devā jiniṃsu<a name="M1.0223"></a>, asurā parājiniṃsu <span class="note">[parājiṃsu (sī. pī.)]</span>. Atha kho, bhikkhave, devā tāvatiṃsā vepacittiṃ asurindaṃ kaṇṭhapañcamehi bandhanehi bandhitvā sakkassa devānamindassa santike ānesuṃ sudhammasabhaṃ. Tatra sudaṃ, bhikkhave, vepacitti asurindo kaṇṭhapañcamehi bandhanehi baddho sakkaṃ devānamindaṃ sudhammasabhaṃ pavisantañca nikkhamantañca asabbhāhi pharusāhi vācāhi akkosati paribhāsati. Atha kho, bhikkhave, mātali saṅgāhako sakkaṃ devānamindaṃ gāthāhi ajjhabhāsi –</p>



<p class="gatha1">‘‘Bhayā nu maghavā sakka, dubbalyā no titikkhasi;</p>



<p class="gathalast">Suṇanto pharusaṃ vācaṃ, sammukhā vepacittino’’ti.</p>



<p class="gatha1">‘‘Nāhaṃ <a name="V1.0256"></a> bhayā na dubbalyā, khamāmi vepacittino;</p>



<p class="gathalast">Kathañhi mādiso viññū, bālena paṭisaṃyuje’’ti.</p>



<p class="gatha1">‘‘Bhiyyo bālā pabhijjeyyuṃ, no cassa paṭisedhako;</p>



<p class="gathalast">Tasmā bhusena daṇḍena, dhīro bālaṃ nisedhaye’’ti.</p>



<p class="gatha1">‘‘Etadeva <a name="T1.0325"></a> ahaṃ maññe, bālassa paṭisedhanaṃ;</p>



<p class="gathalast">Paraṃ saṅkupitaṃ ñatvā, yo sato upasammatī’’ti.</p>



<p class="gatha1">‘‘Etadeva titikkhāya, vajjaṃ passāmi vāsava;</p>



<p class="gatha2">Yadā naṃ maññati bālo, bhayā myāyaṃ titikkhati;</p>



<p class="gathalast">Ajjhāruhati dummedho, gova bhiyyo palāyina’’nti.</p>



<p class="gatha1">‘‘Kāmaṃ <a name="P1.0222"></a> maññatu vā mā vā, bhayā myāyaṃ titikkhati;</p>



<p class="gathalast">Sadatthaparamā atthā, khantyā bhiyyo na vijjati.</p>



<p class="gatha1">‘‘Yo have balavā santo, dubbalassa titikkhati;</p>



<p class="gathalast">Tamāhu paramaṃ khantiṃ, niccaṃ khamati dubbalo.</p>



<p class="gatha1">‘‘Abalaṃ taṃ balaṃ āhu, yassa bālabalaṃ balaṃ;</p>



<p class="gathalast">Balassa dhammaguttassa, paṭivattā na vijjati.</p>



<p class="gatha1">‘‘Tasseva tena pāpiyo, yo kuddhaṃ paṭikujjhati;</p>



<p class="gathalast">Kuddhaṃ appaṭikujjhanto, saṅgāmaṃ jeti dujjayaṃ.</p>



<p class="gatha1">‘‘Ubhinnamatthaṃ <a name="M1.0224"></a> carati, attano ca parassa ca;</p>



<p class="gathalast">Paraṃ saṅkupitaṃ ñatvā, yo sato upasammati.</p>



<p class="gatha1">‘‘Ubhinnaṃ <a name="V1.0257"></a> tikicchantānaṃ, attano ca parassa ca;</p>



<p class="gathalast">Janā maññanti bāloti, ye dhammassa akovidā’’ti.</p>



<p class="bodytext">‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento khantisoraccassa vaṇṇavādī bhavissati. Idha kho taṃ, bhikkhave, sobhetha yaṃ <a name="T1.0326"></a> tumhe evaṃ svākkhāte dhammavinaye pabbajitā samānā khamā ca bhaveyyātha soratā cā’’ti.</p>



<p class="subhead">5. Subhāsitajayasuttaṃ</p>



<p class="bodytext"><span class="newparamark" id="a1_para251"></span><a name="para251"></a><a name="para251_sn1"></a><span class="paranum">251</span>. Sāvatthinidānaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, vepacitti asurindo sakkaṃ devānamindaṃ etadavoca – ‘hotu, devānaminda, subhāsitena jayo’ti. ‘Hotu, vepacitti, subhāsitena jayo’ti. Atha kho, bhikkhave, devā ca asurā ca pārisajje ṭhapesuṃ – ‘ime no subhāsitadubbhāsitaṃ ājānissantī’ti. Atha kho, bhikkhave, vepacittiṃ asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ vutte, bhikkhave, sakko devānamindo vepacitti asurindaṃ etadavoca – ‘tumhe khvettha, vepacitti, pubbadevā. Bhaṇa, vepacitti, gātha’nti. Evaṃ <a name="P1.0223"></a> vutte, bhikkhave, vepacitti asurindo imaṃ gāthaṃ abhāsi –</p>



<p class="gatha1">‘‘Bhiyyo bālā pabhijjeyyuṃ, no cassa paṭisedhako;</p>



<p class="gathalast">Tasmā bhusena daṇḍena, dhīro bālaṃ nisedhaye’’ti.</p>



<p class="bodytext">‘‘Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ <a name="T1.0327"></a> vutte, bhikkhave, sakko devānamindo imaṃ gāthaṃ abhāsi –</p>



<p class="gatha1">‘‘Etadeva <a name="V1.0258"></a> ahaṃ maññe, bālassa paṭisedhanaṃ;</p>



<p class="gathalast">Paraṃ saṅkupitaṃ ñatvā, yo sato upasammatī’’ti.</p>



<p class="bodytext">‘‘Bhāsitāya <a name="M1.0225"></a> kho pana, bhikkhave, sakkena devānamindena gāthāya, devā anumodiṃsu, asurā tuṇhī ahesuṃ. Atha kho, bhikkhave, sakko devānamindo vepacittiṃ asurindaṃ etadavoca – ‘bhaṇa, vepacitti, gātha’nti. Evaṃ vutte, bhikkhave, vepacitti asurindo imaṃ gāthaṃ abhāsi –</p>



<p class="gatha1">‘‘Etadeva titikkhāya, vajjaṃ passāmi vāsava;</p>



<p class="gatha2">Yadā naṃ maññati bālo, bhayā myāyaṃ titikkhati;</p>



<p class="gathalast">Ajjhāruhati dummedho, gova bhiyyo palāyina’’nti.</p>



<p class="bodytext">‘‘Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ vutte, bhikkhave, sakko devānamindo imā gāthāyo abhāsi –</p>



<p class="gatha1">‘‘Kāmaṃ maññatu vā mā vā, bhayā myāyaṃ titikkhati;</p>



<p class="gathalast">Sadatthaparamā atthā, khantyā bhiyyo na vijjati.</p>



<p class="gatha1">‘‘Yo have balavā santo, dubbalassa titikkhati;</p>



<p class="gathalast">Tamāhu paramaṃ khantiṃ, niccaṃ khamati dubbalo.</p>



<p class="gatha1">‘‘Abalaṃ <a name="T1.0328"></a> taṃ balaṃ āhu, yassa bālabalaṃ balaṃ;</p>



<p class="gathalast">Balassa dhammaguttassa, paṭivattā na vijjati.</p>



<p class="gatha1">‘‘Tasseva tena pāpiyo, yo kuddhaṃ paṭikujjhati;</p>



<p class="gathalast">Kuddhaṃ appaṭikujjhanto, saṅgāmaṃ jeti dujjayaṃ.</p>



<p class="gatha1">‘‘Ubhinnamatthaṃ <a name="V1.0259"></a> carati, attano ca parassa ca;</p>



<p class="gathalast">Paraṃ saṅkupitaṃ ñatvā, yo sato upasammati.</p>



<p class="gatha1">‘‘Ubhinnaṃ <a name="P1.0224"></a> tikicchantānaṃ, attano ca parassa ca;</p>



<p class="gathalast">Janā maññanti bāloti, ye dhammassa akovidā’’ti.</p>



<p class="bodytext">‘‘Bhāsitāsu kho pana, bhikkhave, sakkena devānamindena gāthāsu, devā anumodiṃsu, asurā tuṇhī ahesuṃ. Atha kho, bhikkhave, devānañca asurānañca pārisajjā etadavocuṃ – ‘bhāsitā kho vepacittinā asurindena gāthāyo. Tā ca kho sadaṇḍāvacarā sasatthāvacarā, iti bhaṇḍanaṃ iti <a name="M1.0226"></a> viggaho iti kalaho. Bhāsitā kho <span class="note">[bhāsitā kho pana (sī.)]</span> sakkena devānamindena gāthāyo. Tā ca kho adaṇḍāvacarā asatthāvacarā, iti abhaṇḍanaṃ iti aviggaho iti akalaho. Sakkassa devānamindassa subhāsitena jayo’ti. Iti kho, bhikkhave sakkassa devānamindassa subhāsitena jayo ahosī’’ti.</p>



<p class="subhead">6. Kulāvakasuttaṃ</p>



<p class="bodytext"><span class="newparamark" id="a1_para252"></span><a name="para252"></a><a name="para252_sn1"></a><span class="paranum">252</span>. Sāvatthiyaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Tasmiṃ kho pana, bhikkhave, saṅgāme asurā jiniṃsu<a name="T1.0329"></a>, devā parājiniṃsu. Parājitā ca kho, bhikkhave, devā apāyaṃsveva uttarenamukhā, abhiyaṃsveva ne asurā. Atha kho, bhikkhave, sakko devānamindo mātali saṅgāhakaṃ gāthāya ajjhabhāsi –</p>



<p class="gatha1">‘‘Kulāvakā mātali simbalismiṃ,</p>



<p class="gatha2">Īsāmukhena parivajjayassu;</p>



<p class="gatha3">Kāmaṃ cajāma asuresu pāṇaṃ,</p>



<p class="gathalast">Māyime dijā vikulāvakā <span class="note">[vikulāvā (syā. kaṃ. ka.)]</span> ahesu’’nti.</p>



<p class="bodytext">‘‘‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā sahassayuttaṃ ājaññarathaṃ paccudāvattesi. Atha kho, bhikkhave, asurānaṃ etadahosi <a name="V1.0260"></a> – ‘paccudāvatto kho dāni sakkassa devānamindassa sahassayutto ājaññaratho<a name="P1.0225"></a>. Dutiyampi kho devā asurehi saṅgāmessantīti bhītā asurapurameva pāvisiṃsu. Iti kho, bhikkhave, sakkassa devānamindassa dhammena jayo ahosī’’’ti.</p>



<p class="subhead">7. Nadubbhiyasuttaṃ</p>



<p class="bodytext"><span class="newparamark" id="a1_para253"></span><a name="para253"></a><a name="para253_sn1"></a><span class="paranum">253</span>. Sāvatthiyaṃ. ‘‘Bhūtapubbaṃ, bhikkhave, sakkassa devānamindassa rahogatassa paṭisallīnassa evaṃ cetaso parivitakko udapādi – ‘yopi me assa supaccatthiko tassapāhaṃ na dubbheyya’nti. Atha kho, bhikkhave, vepacitti asurindo sakkassa devānamindassa cetasā cetoparivitakkamaññāya <a name="T1.0330"></a> yena sakko devānamindo tenupasaṅkami. Addasā <a name="M1.0227"></a> kho, bhikkhave, sakko devānamindo vepacittiṃ asurindaṃ dūratova āgacchantaṃ. Disvāna vepacittiṃ asurindaṃ etadavoca – ‘tiṭṭha, vepacitti, gahitosī’’’ti.</p>



<p class="bodytext">‘‘Yadeva te, mārisa, pubbe cittaṃ, tadeva tvaṃ mā pajahāsī’’ti <span class="note">[tadeva tvaṃ mārisa pahāsīti (sī. syā. kaṃ.)]</span>.</p>



<p class="bodytext">‘‘Sapassu ca me, vepacitti, adubbhāyā’’ti <span class="note">[adrubbhāya (ka.)]</span>.</p>



<p class="gatha1">‘‘Yaṃ musā bhaṇato pāpaṃ, yaṃ pāpaṃ ariyūpavādino;</p>



<p class="gatha2">Mittadduno ca yaṃ pāpaṃ, yaṃ pāpaṃ akataññuno;</p>



<p class="gathalast">Tameva pāpaṃ phusatu <span class="note">[phusati (sī. pī.)]</span>, yo te dubbhe sujampatī’’ti.</p>



<p class="subhead">8. Verocanaasurindasuttaṃ</p>



<p class="bodytext"><span class="newparamark" id="a1_para254"></span><a name="para254"></a><a name="para254_sn1"></a><span class="paranum">254</span>. Sāvatthiyaṃ jetavane. Tena kho pana samayena bhagavā divāvihāragato hoti paṭisallīno. Atha kho sakko ca devānamindo verocano ca asurindo yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho verocano asurindo bhagavato santike imaṃ gāthaṃ abhāsi –</p>



<p class="gatha1">‘‘Vāyametheva <a name="V1.0261"></a> puriso, yāva atthassa nipphadā;</p>



<p class="gathalast">Nipphannasobhano <span class="note">[sobhino (sī.), sobhaṇo (pī. ka.)]</span> attho <span class="note">[atthā (sī.)]</span>, verocanavaco ida’’nti.</p>



<p class="gatha1">‘‘Vāyametheva <a name="P1.0226"></a> puriso, yāva atthassa nipphadā;</p>



<p class="gathalast">Nipphannasobhano attho <span class="note">[nipphannasobhino atthā (sī. syā. kaṃ.)]</span>, khantyā bhiyyo na vijjatī’’ti.</p>



<p class="gatha1">‘‘Sabbe <a name="T1.0331"></a> sattā atthajātā, tattha tattha yathārahaṃ;</p>



<p class="gatha2">Saṃyogaparamā tveva, sambhogā sabbapāṇinaṃ;</p>



<p class="gathalast">Nipphannasobhano attho, verocanavaco ida’’nti.</p>



<p class="gatha1">‘‘Sabbe sattā atthajātā, tattha tattha yathārahaṃ;</p>



<p class="gatha2">Saṃyogaparamā tveva, sambhogā sabbapāṇinaṃ;</p>



<p class="gathalast">Nipphannasobhano attho, khantyā bhiyyo na vijjatī’’ti.</p>



<p class="subhead">9. Araññāyatanaisisuttaṃ</p>



<p class="bodytext"><span class="newparamark" id="a1_para255"></span><a name="para255"></a><a name="para255_sn1"></a><span class="paranum">255</span>. Sāvatthiyaṃ<a name="M1.0228"></a>. ‘‘Bhūtapubbaṃ, bhikkhave, sambahulā isayo sīlavanto kalyāṇadhammā araññāyatane paṇṇakuṭīsu sammanti. Atha kho, bhikkhave, sakko ca devānamindo vepacitti ca asurindo yena te isayo sīlavanto kalyāṇadhammā tenupasaṅkamiṃsu. Atha kho, bhikkhave, vepacitti asurindo paṭaliyo <span class="note">[aṭaliyo (sī. syā. kaṃ. pī.), āṭaliyo (ka.) ma. ni. 2.410]</span> upāhanā ārohitvā khaggaṃ olaggetvā chattena dhāriyamānena aggadvārena assamaṃ pavisitvā te isayo sīlavante kalyāṇadhamme apabyāmato karitvā atikkami. Atha kho, bhikkhave, sakko devānamindo paṭaliyo upāhanā orohitvā khaggaṃ aññesaṃ datvā chattaṃ apanāmetvā dvāreneva assamaṃ pavisitvā te isayo sīlavante kalyāṇadhamme anuvātaṃ pañjaliko namassamāno aṭṭhāsi’’. Atha kho, bhikkhave, te isayo sīlavanto kalyāṇadhammā sakkaṃ devānamindaṃ gāthāya ajjhabhāsiṃsu –</p>



<p class="gatha1">‘‘Gandho <a name="T1.0332"></a> isīnaṃ ciradikkhitānaṃ,</p>



<p class="gatha2">Kāyā cuto gacchati mālutena;</p>



<p class="gatha3">Ito <a name="V1.0262"></a> paṭikkamma sahassanetta,</p>



<p class="gathalast">Gandho isīnaṃ asuci devarājā’’ti.</p>



<p class="gatha1">‘‘Gandho isīnaṃ ciradikkhitānaṃ,</p>



<p class="gatha2">Kāyā cuto gacchatu <span class="note">[gacchati (sī. syā. kaṃ.)]</span> mālutena,</p>



<p class="gatha3">Sucitrapupphaṃ sirasmiṃva mālaṃ;</p>



<p class="gatha2">Gandhaṃ <a name="P1.0227"></a> etaṃ paṭikaṅkhāma bhante,</p>



<p class="gathalast">Na hettha devā paṭikūlasaññino’’ti.</p>



<p class="subhead">10. Samuddakasuttaṃ</p>



<p class="bodytext"><span class="newparamark" id="a1_para256"></span><a name="para256"></a><a name="para256_sn1"></a><span class="paranum">256</span>. Sāvatthiyaṃ. ‘‘Bhūtapubbaṃ, bhikkhave, sambahulā isayo sīlavanto kalyāṇadhammā samuddatīre paṇṇakuṭīsu sammanti. Tena kho pana samayena devāsurasaṅgāmo samupabyūḷho ahosi. Atha kho, bhikkhave, tesaṃ isīnaṃ sīlavantānaṃ kalyāṇadhammānaṃ etadahosi – ‘dhammikā kho devā, adhammikā asurā. Siyāpi no asurato bhayaṃ. Yaṃnūna mayaṃ sambaraṃ asurindaṃ upasaṅkamitvā <a name="M1.0229"></a> abhayadakkhiṇaṃ yāceyyāmā’’’ti. ‘‘Atha kho, bhikkhave, te isayo sīlavanto kalyāṇadhammā – seyyathāpi <a name="T1.0333"></a> nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – samuddatīre paṇṇakuṭīsu antarahitā sambarassa asurindassa sammukhe pāturahesuṃ. Atha kho, bhikkhave, te isayo sīlavanto kalyāṇadhammā sambaraṃ asurindaṃ gāthāya ajjhabhāsiṃsu –</p>



<p class="gatha1">‘‘Isayo sambaraṃ pattā, yācanti abhayadakkhiṇaṃ;</p>



<p class="gathalast">Kāmaṃkaro hi te dātuṃ, bhayassa abhayassa vā’’ti.</p>



<p class="gatha1">‘‘Isīnaṃ abhayaṃ natthi, duṭṭhānaṃ sakkasevinaṃ;</p>



<p class="gathalast">Abhayaṃ yācamānānaṃ, bhayameva dadāmi vo’’ti.</p>



<p class="gatha1">‘‘Abhayaṃ <a name="V1.0263"></a> yācamānānaṃ, bhayameva dadāsi no;</p>



<p class="gathalast">Paṭiggaṇhāma te etaṃ, akkhayaṃ hotu te bhayaṃ.</p>



<p class="gatha1">‘‘Yādisaṃ vapate bījaṃ, tādisaṃ harate phalaṃ;</p>



<p class="gatha2">Kalyāṇakārī kalyāṇaṃ, pāpakārī ca pāpakaṃ;</p>



<p class="gathalast">Pavuttaṃ tāta te bījaṃ, phalaṃ paccanubhossasī’’ti.</p>



<p class="bodytext">‘‘Atha kho, bhikkhave, te isayo sīlavanto kalyāṇadhammā sambaraṃ asurindaṃ abhisapitvā – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – sambarassa asurindassa sammukhe antarahitā samuddatīre paṇṇakuṭīsu pāturahesuṃ. Atha <a name="T1.0334"></a><a name="P1.0228"></a> kho, bhikkhave, sambaro asurindo tehi isīhi sīlavantehi kalyāṇadhammehi abhisapito rattiyā sudaṃ tikkhattuṃ ubbijjī’’ti.</p>



<p class="centered">Paṭhamo vaggo.</p>



<p class="bodytext">Tassuddānaṃ –</p>



<p class="gatha1">Suvīraṃ susīmañceva, dhajaggaṃ vepacittino;</p>



<p class="gatha2">Subhāsitaṃ jayañceva, kulāvakaṃ nadubbhiyaṃ;</p>



<p class="gatha3">Verocana asurindo, isayo araññakañceva;</p>



<p class="gathalast">Isayo ca samuddakāti.</p>



<p class="title">2. Dutiyavaggo</p>



<p class="subhead">1. Vatapadasuttaṃ</p>



<p class="bodytext"><span class="newparamark" id="a1_para257"></span><a name="para257"></a><a name="para257_sn1"></a><span class="paranum">257</span>. Sāvatthiyaṃ<a name="T1.0335"></a><a name="M1.0230"></a>. ‘‘Sakkassa, bhikkhave, devānamindassa pubbe manussabhūtassa satta vatapadāni <a name="V1.0264"></a> <span class="note">[vattapadāni (ka.)]</span> samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajjeyya, khippameva naṃ paṭivineyya’’nti. ‘‘Sakkassa, bhikkhave, devānamindassa pubbe manussabhūtassa imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti.</p>



<p class="gatha1">‘‘Mātāpettibharaṃ <a name="T1.0336"></a> jantuṃ, kule jeṭṭhāpacāyinaṃ;</p>



<p class="gathalast">Saṇhaṃ sakhilasambhāsaṃ, pesuṇeyyappahāyinaṃ.</p>



<p class="gatha1">‘‘Maccheravinaye yuttaṃ, saccaṃ kodhābhibhuṃ naraṃ;</p>



<p class="gathalast">Taṃ ve devā tāvatiṃsā, āhu sappuriso itī’’ti.</p>



<p class="subhead">2. Sakkanāmasuttaṃ</p>



<p class="bodytext"><span class="newparamark" id="a1_para258"></span><a name="para258"></a><a name="para258_sn1"></a><span class="paranum">258</span>. Sāvatthiyaṃ <a name="P1.0229"></a> jetavane. Tatra kho bhagavā bhikkhū etadavoca – ‘‘sakko, bhikkhave, devānamindo pubbe manussabhūto samāno magho nāma māṇavo ahosi, tasmā maghavāti vuccati.</p>



<p class="bodytext">‘‘Sakko, bhikkhave, devānamindo pubbe manussabhūto samāno pure <span class="note">[pure pure (sī. pī.)]</span> dānaṃ adāsi, tasmā purindadoti vuccati.</p>



<p class="bodytext">‘‘Sakko, bhikkhave, devānamindo pubbe manussabhūto samāno sakkaccaṃ dānaṃ adāsi, tasmā sakkoti vuccati.</p>



<p class="bodytext">‘‘Sakko<a name="V1.0265"></a><a name="M1.0231"></a>, bhikkhave, devānamindo pubbe manussabhūto samāno āvasathaṃ adāsi, tasmā vāsavoti vuccati.</p>



<p class="bodytext">‘‘Sakko, bhikkhave, devānamindo sahassampi atthānaṃ muhuttena cinteti, tasmā sahassakkhoti vuccati.</p>



<p class="bodytext">‘‘Sakkassa, bhikkhave, devānamindassa sujā nāma asurakaññā pajāpati, tasmā sujampatīti vuccati.</p>



<p class="bodytext">‘‘Sakko, bhikkhave, devānamindo devānaṃ tāvatiṃsānaṃ issariyādhipaccaṃ rajjaṃ kāreti, tasmā devānamindoti vuccati.</p>



<p class="bodytext">‘‘Sakkassa<a name="T1.0337"></a>, bhikkhave devānamindassa pubbe manussabhūtassa satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajjeyya, khippameva naṃ paṭivineyya’’nti. ‘‘Sakkassa, bhikkhave, devānamindassa pubbe manussabhūtassa imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti.</p>



<p class="gatha1">‘‘Mātāpettibharaṃ <a name="P1.0230"></a> jantuṃ, kule jeṭṭhāpacāyinaṃ;</p>



<p class="gathalast">Saṇhaṃ sakhilasambhāsaṃ, pesuṇeyyappahāyinaṃ.</p>



<p class="gatha1">‘‘Maccheravinaye yuttaṃ, saccaṃ kodhābhibhuṃ naraṃ;</p>



<p class="gathalast">Taṃ ve devā tāvatiṃsā, āhu sappuriso itī’’ti.</p>



<p class="subhead">3. Mahālisuttaṃ</p>



<p class="bodytext"><span class="newparamark" id="a1_para259"></span><a name="para259"></a><a name="para259_sn1"></a><span class="paranum">259</span>. Evaṃ <a name="V1.0266"></a> me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho mahāli licchavī yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ <a name="T1.0338"></a> nisinno kho mahāli licchavī bhagavantaṃ etadavoca –</p>



<p class="bodytext">‘‘Diṭṭho kho<a name="M1.0232"></a>, bhante, bhagavatā sakko devānamindo’’ti?</p>



<p class="bodytext">‘‘Diṭṭho kho me, mahāli, sakko devānamindo’’ti.</p>



<p class="bodytext">‘‘So hi nūna, bhante, sakkapatirūpako bhavissati. Duddaso hi, bhante, sakko devānamindo’’ti.</p>



<p class="bodytext">‘‘Sakkañca khvāhaṃ, mahāli, pajānāmi sakkakaraṇe ca dhamme, yesaṃ dhammānaṃ samādinnattā sakko sakkattaṃ ajjhagā, tañca pajānāmi.</p>



<p class="bodytext">‘‘Sakko, mahāli, devānamindo pubbe manussabhūto samāno magho nāma māṇavo ahosi, tasmā maghavāti vuccati.</p>



<p class="bodytext">‘‘Sakko, mahāli, devānamindo pubbe manussabhūto samāno sakkaccaṃ dānaṃ adāsi, tasmā sakkoti vuccati.</p>



<p class="bodytext">‘‘Sakko, mahāli, devānamindo pubbe manussabhūto samāno pure dānaṃ adāsi, tasmā purindadoti vuccati.</p>



<p class="bodytext">‘‘Sakko, mahāli, devānamindo pubbe manussabhūto samāno āvasathaṃ adāsi, tasmā vāsavoti vuccati.</p>



<p class="bodytext">‘‘Sakko, mahāli, devānamindo sahassampi atthānaṃ muhuttena cinteti, tasmā sahassakkhoti vuccati.</p>



<p class="bodytext">‘‘Sakkassa<a name="V1.0267"></a>, mahāli, devānamindassa sujā nāma asurakaññā pajāpati, tasmā sujampatīti vuccati.</p>



<p class="bodytext">‘‘Sakko, mahāli, devānamindo devānaṃ tāvatiṃsānaṃ issariyādhipaccaṃ <a name="P1.0231"></a> rajjaṃ kāreti, tasmā devānamindoti vuccati.</p>



<p class="bodytext">‘‘Sakkassa, mahāli, devānamindassa pubbe manussabhūtassa satta <a name="T1.0339"></a> vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajeyya, khippameva naṃ paṭivineyya’’nti. ‘‘Sakkassa, mahāli, devānamindassa pubbe manussabhūtassa imāni <a name="M1.0233"></a> satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti.</p>



<p class="gatha1">‘‘Mātāpettibharaṃ jantuṃ, kule jeṭṭhāpacāyinaṃ;</p>



<p class="gathalast">Saṇhaṃ sakhilasambhāsaṃ, pesuṇeyyappahāyinaṃ.</p>



<p class="gatha1">‘‘Maccheravinaye yuttaṃ, saccaṃ kodhābhibhuṃ naraṃ;</p>



<p class="gathalast">Taṃ ve devā tāvatiṃsā, āhu sappuriso itī’’ti.</p>



<p class="subhead">4. Daliddasuttaṃ</p>



<p class="bodytext"><span class="newparamark" id="a1_para260"></span><a name="para260"></a><a name="para260_sn1"></a><span class="paranum">260</span>. Ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</p>



<p class="bodytext">‘‘Bhūtapubbaṃ, bhikkhave, aññataro puriso imasmiṃyeva <a name="T1.0340"></a> rājagahe manussadaliddo <span class="note">[manussadaḷiddo (sī. syā. kaṃ.)]</span> ahosi manussakapaṇo <a name="V1.0268"></a> manussavarāko. So tathāgatappavedite dhammavinaye saddhaṃ samādiyi, sīlaṃ samādiyi, sutaṃ samādiyi, cāgaṃ samādiyi, paññaṃ samādiyi. So tathāgatappavedite dhammavinaye saddhaṃ samādiyitvā sīlaṃ samādiyitvā sutaṃ samādiyitvā cāgaṃ samādiyitvā paññaṃ samādiyitvā kāyassa bhedā paraṃ maraṇā sugatiṃ <a name="P1.0232"></a> saggaṃ lokaṃ upapajji devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā ca. Tatra sudaṃ, bhikkhave, devā tāvatiṃsā ujjhāyanti khiyyanti vipācenti – ‘acchariyaṃ vata bho, abbhutaṃ vata bho! Ayañhi devaputto pubbe manussabhūto samāno manussadaliddo ahosi manussakapaṇo manussavarāko; so kāyassa bhedā paraṃ maraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā cā’’’ti.</p>



<p class="bodytext">‘‘Atha kho, bhikkhave, sakko devānamindo deve tāvatiṃse āmantesi – ‘mā kho tumhe, mārisā, etassa devaputtassa ujjhāyittha. Eso kho, mārisā, devaputto pubbe manussabhūto samāno tathāgatappavedite <a name="M1.0234"></a> dhammavinaye saddhaṃ samādiyi, sīlaṃ samādiyi, sutaṃ samādiyi, cāgaṃ samādiyi, paññaṃ samādiyi. So tathāgatappavedite dhammavinaye saddhaṃ samādiyitvā sīlaṃ samādiyitvā sutaṃ samādiyitvā cāgaṃ samādiyitvā paññaṃ samādiyitvā kāyassa bhedā paraṃ maraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ<a name="T1.0341"></a>. So aññe deve atirocati vaṇṇena ceva yasasā cā’’’ti. Atha kho, bhikkhave, sakko devānamindo deve tāvatiṃse anunayamāno tāyaṃ velāyaṃ imā gāthāyo abhāsi –</p>



<p class="gatha1">‘‘Yassa saddhā tathāgate, acalā suppatiṭṭhitā;</p>



<p class="gathalast">Sīlañca yassa kalyāṇaṃ, ariyakantaṃ pasaṃsitaṃ.</p>



<p class="gatha1">‘‘Saṅghe pasādo yassatthi, ujubhūtañca dassanaṃ;</p>



<p class="gathalast">Adaliddoti taṃ āhu, amoghaṃ tassa jīvitaṃ.</p>



<p class="gatha1">‘‘Tasmā saddhañca sīlañca, pasādaṃ dhammadassanaṃ;</p>



<p class="gathalast">Anuyuñjetha medhāvī, saraṃ buddhāna sāsana’’nti.</p>



<p class="subhead">5. Rāmaṇeyyakasuttaṃ</p>



<p class="bodytext"><span class="newparamark" id="a1_para261"></span><a name="para261"></a><a name="para261_sn1"></a><span class="paranum">261</span>. Sāvatthiyaṃ <a name="V1.0269"></a> jetavane. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ etadavoca – ‘‘kiṃ nu kho, bhante, bhūmirāmaṇeyyaka’’nti?</p>



<p class="gatha1">‘‘Ārāmacetyā <a name="P1.0233"></a> vanacetyā, pokkharañño sunimmitā;</p>



<p class="gathalast">Manussarāmaṇeyyassa, kalaṃ nāgghanti soḷasiṃ.</p>



<p class="gatha1">‘‘Gāme vā yadi vāraññe, ninne vā yadi vā thale;</p>



<p class="gathalast">Yattha arahanto viharanti, taṃ bhūmirāmaṇeyyaka’’nti.</p>



<p class="subhead">6. Yajamānasuttaṃ</p>



<p class="bodytext"><span class="newparamark" id="a1_para262"></span><a name="para262"></a><a name="para262_sn1"></a><span class="paranum">262</span>. Ekaṃ <a name="T1.0342"></a> samayaṃ bhagavā rājagahe viharati gijjhakūṭe pabbate. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ <a name="M1.0235"></a> abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ gāthāya ajjhabhāsi –</p>



<p class="gatha1">‘‘Yajamānānaṃ manussānaṃ, puññapekkhāna pāṇinaṃ;</p>



<p class="gathalast">Karotaṃ opadhikaṃ puññaṃ, kattha dinnaṃ mahapphala’’nti.</p>



<p class="gatha1">‘‘Cattāro ca paṭipannā, cattāro ca phale ṭhitā;</p>



<p class="gathalast">Esa saṅgho ujubhūto, paññāsīlasamāhito.</p>



<p class="gatha1">‘‘Yajamānānaṃ manussānaṃ, puññapekkhāna pāṇinaṃ;</p>



<p class="gathalast">Karotaṃ opadhikaṃ puññaṃ, saṅghe dinnaṃ mahapphala’’nti.</p>



<p class="subhead">7. Buddhavandanāsuttaṃ</p>



<p class="bodytext"><span class="newparamark" id="a1_para263"></span><a name="para263"></a><a name="para263_sn1"></a><span class="paranum">263</span>. Sāvatthiyaṃ <a name="V1.0270"></a> jetavane. Tena kho pana samayena bhagavā divāvihāragato hoti paṭisallīno. Atha kho sakko ca devānamindo brahmā ca sahampati yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho sakko devānamindo bhagavato santike imaṃ gāthaṃ abhāsi –</p>



<p class="gatha1">‘‘Uṭṭhehi <a name="T1.0343"></a> vīra vijitasaṅgāma,</p>



<p class="gatha2">Pannabhāra anaṇa vicara loke;</p>



<p class="gatha3">Cittañca te suvimuttaṃ,</p>



<p class="gathalast">Cando yathā pannarasāya ratti’’nti.</p>



<p class="bodytext">‘‘Na <a name="P1.0234"></a> kho, devānaminda, tathāgatā evaṃ vanditabbā. Evañca kho, devānaminda, tathāgatā vanditabbā –</p>



<p class="gatha1">‘‘Uṭṭhehi vīra vijitasaṅgāma,</p>



<p class="gatha2">Satthavāha anaṇa vicara loke;</p>



<p class="gatha3">Desassu bhagavā dhammaṃ,</p>



<p class="gathalast">Aññātāro bhavissantī’’ti.</p>



<p class="subhead">8. Gahaṭṭhavandanāsuttaṃ</p>



<p class="bodytext"><span class="newparamark" id="a1_para264"></span><a name="para264"></a><a name="para264_sn1"></a><span class="paranum">264</span>. Sāvatthiyaṃ. Tatra…pe… etadavoca – ‘‘bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ <a name="M1.0236"></a> ājaññarathaṃ. Uyyānabhūmiṃ gacchāma subhūmiṃ dassanāyā’ti. ‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā sahassayuttaṃ ājaññarathaṃ yojetvā sakkassa devānamindassa paṭivedesi – ‘yutto kho te, mārisa, sahassayutto ājaññaratho. Yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto <a name="V1.0271"></a> añjaliṃ katvā <span class="note">[pañjaliko (pī.), pañjaliṃ katvā (ka.)]</span> sudaṃ puthuddisā namassati. Atha <a name="T1.0344"></a> kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –</p>



<p class="gatha1">‘‘Taṃ namassanti tevijjā, sabbe bhummā ca khattiyā;</p>



<p class="gatha2">Cattāro ca mahārājā, tidasā ca yasassino;</p>



<p class="gathalast">Atha ko nāma so yakkho, yaṃ tvaṃ sakka namassasī’’ti.</p>



<p class="gatha1">‘‘Maṃ namassanti tevijjā, sabbe bhummā ca khattiyā;</p>



<p class="gathalast">Cattāro ca mahārājā, tidasā ca yasassino.</p>



<p class="gatha1">‘‘Ahañca sīlasampanne, cirarattasamāhite;</p>



<p class="gathalast">Sammāpabbajite vande, brahmacariyaparāyane.</p>



<p class="gatha1">‘‘Ye gahaṭṭhā puññakarā, sīlavanto upāsakā;</p>



<p class="gathalast">Dhammena dāraṃ posenti, te namassāmi mātalī’’ti.</p>



<p class="gatha1">‘‘Seṭṭhā hi kira lokasmiṃ, ye tvaṃ sakka namassasi;</p>



<p class="gathalast">Ahampi te namassāmi, ye namassasi vāsavā’’ti.</p>



<p class="gatha1">‘‘Idaṃ vatvāna maghavā, devarājā sujampati;</p>



<p class="gathalast">Puthuddisā namassitvā, pamukho rathamāruhī’’ti.</p>



<p class="subhead">9. Satthāravandanāsuttaṃ</p>



<p class="bodytext"><span class="newparamark" id="a1_para265"></span><a name="para265"></a><a name="para265_sn1"></a><span class="paranum">265</span>. Sāvatthiyaṃ <a name="P1.0235"></a> jetavane. ‘‘Bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ ājaññarathaṃ, uyyānabhūmiṃ gacchāma subhūmiṃ dassanāyā’ti. ‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā <a name="M1.0237"></a> sahassayuttaṃ ājaññarathaṃ yojetvā sakkassa devānamindassa <a name="T1.0345"></a> paṭivedesi <a name="V1.0272"></a> – ‘yutto kho te, mārisa, sahassayutto ājaññaratho. Yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto añjaliṃ katvā sudaṃ bhagavantaṃ namassati. Atha kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –</p>



<p class="gatha1">‘‘Yañhi devā manussā ca, taṃ namassanti vāsava;</p>



<p class="gathalast">Atha ko nāma so yakkho, yaṃ tvaṃ sakka namassasī’’ti.</p>



<p class="gatha1">‘‘Yo idha sammāsambuddho, asmiṃ loke sadevake;</p>



<p class="gathalast">Anomanāmaṃ satthāraṃ, taṃ namassāmi mātali.</p>



<p class="gatha1">‘‘Yesaṃ rāgo ca doso ca, avijjā ca virājitā;</p>



<p class="gathalast">Khīṇāsavā arahanto, te namassāmi mātali.</p>



<p class="gatha1">‘‘Ye rāgadosavinayā, avijjāsamatikkamā;</p>



<p class="gatha2">Sekkhā apacayārāmā, appamattānusikkhare;</p>



<p class="gathalast">Te namassāmi mātalī’’ti.</p>



<p class="gatha1">‘‘Seṭṭhā hi kira lokasmiṃ, ye tvaṃ sakka namassasi;</p>



<p class="gathalast">Ahampi te namassāmi, ye namassasi vāsavā’’ti.</p>



<p class="gatha1">‘‘Idaṃ vatvāna maghavā, devarājā sujampati;</p>



<p class="gathalast">Bhagavantaṃ namassitvā, pamukho rathamāruhī’’ti.</p>



<p class="subhead">10. Saṅghavandanāsuttaṃ</p>



<p class="bodytext"><span class="newparamark" id="a1_para266"></span><a name="para266"></a><a name="para266_sn1"></a><span class="paranum">266</span>. Sāvatthiyaṃ <a name="T1.0346"></a> jetavane. Tatra kho…pe… etadavoca – ‘‘bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ ājaññarathaṃ<a name="V1.0273"></a>, uyyānabhūmiṃ gacchāma subhūmiṃ dassanāyā’ti. ‘Evaṃ <a name="P1.0236"></a> bhaddantavā’ti kho, bhikkhave, mātali saṅgāhako sakkassa devānamindassa paṭissutvā, sahassayuttaṃ ājaññarathaṃ yojetvā sakkassa devānamindassa paṭivedesi – ‘yutto kho te, mārisa, sahassayutto ājaññaratho, yassa dāni kālaṃ maññasī’’’ti. Atha kho, bhikkhave<a name="M1.0238"></a>, sakko devānamindo vejayantapāsādā orohanto añjaliṃ katvā sudaṃ bhikkhusaṅghaṃ namassati. Atha kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –</p>



<p class="gatha1">‘‘Tañhi ete namasseyyuṃ, pūtidehasayā narā;</p>



<p class="gathalast">Nimuggā kuṇapamhete, khuppipāsasamappitā.</p>



<p class="gatha1">‘‘Kiṃ nu tesaṃ pihayasi, anāgārāna vāsava;</p>



<p class="gathalast">Ācāraṃ isinaṃ brūhi, taṃ suṇoma vaco tavā’’ti.</p>



<p class="gatha1">‘‘Etaṃ tesaṃ pihayāmi, anāgārāna mātali;</p>



<p class="gathalast">Yamhā gāmā pakkamanti, anapekkhā vajanti te.</p>



<p class="gatha1">‘‘Na tesaṃ koṭṭhe openti, na kumbhi <span class="note">[na kumbhā (syā. kaṃ. pī. ka.)]</span> na kaḷopiyaṃ <span class="note">[khaḷopiyaṃ (sī.)]</span>;</p>



<p class="gathalast">Paraniṭṭhitamesānā <span class="note">[paraniṭṭhitamesanā (syā. kaṃ. ka.)]</span>, tena yāpenti subbatā.</p>



<p class="gatha1">‘‘Sumantamantino <a name="T1.0347"></a> dhīrā, tuṇhībhūtā samañcarā;</p>



<p class="gathalast">Devā viruddhā asurehi, puthu maccā ca mātali.</p>



<p class="gatha1">‘‘Aviruddhā viruddhesu, attadaṇḍesu nibbutā;</p>



<p class="gathalast">Sādānesu anādānā, te namassāmi mātalī’’ti.</p>



<p class="gatha1">‘‘Seṭṭhā hi kira lokasmiṃ, ye tvaṃ sakka namassasi;</p>



<p class="gathalast">Ahampi te namassāmi, ye namassasi vāsavā’’ti.</p>



<p class="gatha1">‘‘Idaṃ <a name="V1.0274"></a> vatvāna maghavā, devarājā sujampati;</p>



<p class="gathalast">Bhikkhusaṅghaṃ namassitvā, pamukho rathamāruhī’’ti.</p>



<p class="centered">Dutiyo vaggo.</p>



<p class="bodytext">Tassuddānaṃ –</p>



<p class="gatha1">Devā pana <span class="note">[va tapadena (sī. syā. kaṃ.)]</span> tayo vuttā, daliddañca rāmaṇeyyakaṃ;</p>



<p class="gathalast">Yajamānañca vandanā, tayo sakkanamassanāti.</p>



<p class="title">3. Tatiyavaggo</p>



<p class="subhead">1. Chetvāsuttaṃ</p>



<p class="bodytext"><span class="newparamark" id="a1_para267"></span><a name="para267"></a><a name="para267_sn1"></a><span class="paranum">267</span>. Sāvatthiyaṃ <a name="T1.0348"></a><a name="M1.0239"></a><a name="P1.0237"></a> jetavane. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ gāthāya ajjhabhāsi –</p>



<p class="gatha1">‘‘Kiṃsu chetvā sukhaṃ seti, kiṃsu chetvā na socati;</p>



<p class="gathalast">Kissassu ekadhammassa, vadhaṃ rocesi gotamā’’ti.</p>



<p class="gatha1">‘‘Kodhaṃ chetvā sukhaṃ seti, kodhaṃ chetvā na socati;</p>



<p class="gatha2">Kodhassa visamūlassa, madhuraggassa vāsava;</p>



<p class="gathalast">Vadhaṃ ariyā pasaṃsanti, tañhi chetvā na socatī’’ti.</p>



<p class="subhead">2. Dubbaṇṇiyasuttaṃ</p>



<p class="bodytext"><span class="newparamark" id="a1_para268"></span><a name="para268"></a><a name="para268_sn1"></a><span class="paranum">268</span>. Sāvatthiyaṃ <a name="V1.0275"></a> jetavane. Tatra kho…pe… etadavoca – ‘‘bhūtapubbaṃ, bhikkhave, aññataro yakkho dubbaṇṇo okoṭimako sakkassa devānamindassa āsane nisinno ahosi. Tatra sudaṃ, bhikkhave, devā tāvatiṃsā ujjhāyanti khiyyanti vipācenti – ‘acchariyaṃ vata bho, abbhutaṃ vata, bho! Ayaṃ yakkho dubbaṇṇo okoṭimako sakkassa devānamindassa āsane nisinno’’’ti! Yathā <a name="T1.0349"></a> yathā kho, bhikkhave, devā tāvatiṃsā ujjhāyanti khiyyanti vipācenti, tathā tathā so yakkho abhirūpataro ceva hoti dassanīyataro ca pāsādikataro ca.</p>



<p class="bodytext">‘‘Atha kho, bhikkhave, devā tāvatiṃsā yena sakko devānamindo tenupasaṅkamiṃsu; upasaṅkamitvā sakkaṃ devānamindaṃ etadavocuṃ – ‘idha te, mārisa, aññataro yakkho dubbaṇṇo okoṭimako sakkassa devānamindassa āsane nisinno. Tatra sudaṃ, mārisa, devā tāvatiṃsā ujjhāyanti khiyyanti vipācenti – acchariyaṃ vata, bho, abbhutaṃ vata, bho! Ayaṃ yakkho dubbaṇṇo okoṭimako <a name="P1.0238"></a> sakkassa devānamindassa āsane nisinnoti. Yathā yathā kho, mārisa, devā ujjhāyanti khiyyanti vipācenti, tathā tathā so yakkho abhirūpataro ceva hoti dassanīyataro <a name="M1.0240"></a> ca pāsādikataro cāti. So hi nūna, mārisa, kodhabhakkho yakkho bhavissatī’’’ti.</p>



<p class="bodytext">‘‘Atha kho, bhikkhave, sakko devānamindo yena so kodhabhakkho yakkho tenupasaṅkami; upasaṅkamitvā ekaṃsaṃ uttarāsaṅgaṃ karitvā dakkhiṇajāṇumaṇḍalaṃ pathaviyaṃ nihantvā yena so kodhabhakkho yakkho tenañjaliṃ paṇāmetvā tikkhattuṃ nāmaṃ sāveti – ‘sakkohaṃ mārisa, devānamindo, sakkohaṃ, mārisa, devānamindo’ti. Yathā yathā kho, bhikkhave, sakko devānamindo nāmaṃ sāvesi, tathā tathā so yakkho dubbaṇṇataro ceva ahosi okoṭimakataro ca. Dubbaṇṇataro ceva <a name="T1.0350"></a> hutvā okoṭimakataro ca tatthevantaradhāyī’’ti. Atha kho, bhikkhave, sakko devānamindo sake āsane nisīditvā deve tāvatiṃse anunayamāno tāyaṃ velāyaṃ imā gāthāyo abhāsi –</p>



<p class="gatha1">‘‘Na <a name="V1.0276"></a> sūpahatacittomhi, nāvattena suvānayo;</p>



<p class="gathalast">Na vo cirāhaṃ kujjhāmi, kodho mayi nāvatiṭṭhati.</p>



<p class="gatha1">‘‘Kuddhāhaṃ na pharusaṃ brūmi, na ca dhammāni kittaye;</p>



<p class="gathalast">Sanniggaṇhāmi attānaṃ, sampassaṃ atthamattano’’ti.</p>



<p class="subhead">3. Sambarimāyāsuttaṃ</p>



<p class="bodytext"><span class="newparamark" id="a1_para269"></span><a name="para269"></a><a name="para269_sn1"></a><span class="paranum">269</span>. Sāvatthiyaṃ…pe… bhagavā etadavoca – ‘‘bhūtapubbaṃ, bhikkhave, vepacitti asurindo ābādhiko ahosi dukkhito bāḷhagilāno. Atha kho bhikkhave, sakko devānamindo yena vepacitti asurindo tenupasaṅkami gilānapucchako. Addasā kho, bhikkhave, vepacitti asurindo sakkaṃ devānamindaṃ dūratova āgacchantaṃ. Disvāna sakkaṃ devānamindaṃ etadavoca – ‘tikiccha maṃ devānamindā’ti. ‘Vācehi <a name="P1.0239"></a> maṃ, vepacitti, sambarimāya’nti. ‘Na tāvāhaṃ vācemi, yāvāhaṃ, mārisa, asure paṭipucchāmī’’’ti. ‘‘Atha kho, bhikkhave, vepacitti asurindo asure paṭipucchi – ‘vācemahaṃ, mārisā, sakkaṃ devānamindaṃ sambarimāya’nti? ‘Mā kho tvaṃ, mārisa, vācesi sakkaṃ devānamindaṃ sambarimāya’’’nti. Atha kho, bhikkhave, vepacitti asurindo sakkaṃ devānamindaṃ gāthāya <a name="T1.0351"></a> ajjhabhāsi –</p>



<p class="gatha1">‘‘Māyāvī <a name="M1.0241"></a> maghavā sakka, devarāja sujampati;</p>



<p class="gathalast">Upeti nirayaṃ ghoraṃ, sambarova sataṃ sama’’nti.</p>



<p class="subhead">4. Accayasuttaṃ</p>



<p class="bodytext"><span class="newparamark" id="a1_para270"></span><a name="para270"></a><a name="para270_sn1"></a><span class="paranum">270</span>. Sāvatthiyaṃ…pe… ārāme. Tena kho pana samayena dve bhikkhū sampayojesuṃ. Tatreko bhikkhu accasarā. Atha kho so bhikkhu tassa bhikkhuno santike accayaṃ accayato deseti; so bhikkhu nappaṭiggaṇhāti. Atha kho sambahulā bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha, bhante, dve bhikkhū sampayojesuṃ, tatreko bhikkhu accasarā<a name="V1.0277"></a>. Atha kho so, bhante, bhikkhu tassa bhikkhuno santike accayaṃ accayato deseti, so bhikkhu nappaṭiggaṇhātī’’ti.</p>



<p class="bodytext">‘‘Dveme, bhikkhave, bālā. Yo ca accayaṃ accayato na passati, yo ca accayaṃ desentassa yathādhammaṃ nappaṭiggaṇhā’’ti – ime kho, bhikkhave, dve bālā. ‘‘Dveme, bhikkhave, paṇḍitā. Yo ca accayaṃ accayato passati, yo ca accayaṃ desentassa yathādhammaṃ paṭiggaṇhā’’ti – ime kho, bhikkhave, dve paṇḍitā.</p>



<p class="bodytext">‘‘Bhūtapubbaṃ<a name="T1.0352"></a>, bhikkhave, sakko devānamindo sudhammāyaṃ sabhāyaṃ deve tāvatiṃse anunayamāno tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Kodho <a name="P1.0240"></a> vo vasamāyātu, mā ca mittehi vo jarā;</p>



<p class="gatha1">Agarahiyaṃ mā garahittha, mā ca bhāsittha pesuṇaṃ;</p>



<p class="gathalast">Atha pāpajanaṃ kodho, pabbatovābhimaddatī’’ti.</p>



<p class="subhead">5. Akkodhasuttaṃ</p>



<p class="bodytext"><span class="newparamark" id="a1_para271"></span><a name="para271"></a><a name="para271_sn1"></a><span class="paranum">271</span>. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū…pe… bhagavā etadavoca – ‘‘bhūtapubbaṃ, bhikkhave, sakko devānamindo sudhammāyaṃ sabhāyaṃ deve tāvatiṃse anunayamāno tāyaṃ velāyaṃ imaṃ gāthaṃ abhāsi –</p>



<p class="gatha1">‘‘Mā <a name="M1.0242"></a> vo kodho ajjhabhavi, mā ca kujjhittha kujjhataṃ;</p>



<p class="gatha2">Akkodho avihiṃsā ca, ariyesu ca paṭipadā <span class="note">[vasatī sadā (sī. syā. kaṃ. pī.)]</span>;</p>



<p class="gathalast">Atha pāpajanaṃ kodho, pabbatovābhimaddatī’’ti.</p>



<p class="centered">Tatiyo vaggo.</p>



<p class="bodytext">Tassuddānaṃ <a name="V1.0278"></a> –</p>



<p class="gatha1">Chetvā dubbaṇṇiyamāyā, accayena akodhano;</p>



<p class="gatha2">Desitaṃ buddhaseṭṭhena, idañhi sakkapañcakanti.</p>



<p class="centered">Sakkasaṃyuttaṃ samattaṃ.</p>




<p class="subhead">Sagāthāvaggo paṭhamo.</p>



<p class="bodytext">Tassuddānaṃ –</p>



<p class="gatha1">Devatā <a name="T1.0353"></a> devaputto ca, rājā māro ca bhikkhunī;</p>



<p class="gathalast">Brahmā brāhmaṇa vaṅgīso, vanayakkhena vāsavoti.</p>



<p class="centered">Sagāthāvaggasaṃyuttapāḷi niṭṭhitā.</p>






</body>
</html>
