<html>
  <head>
    <META http-equiv="Content-Type" content="text/html; charset=utf-8">
    <title></title><script>
function setHitsVisibility(isVisible)
{ 
  var c = getStyleClass('hit');
  if (isVisible)
  {
    c.style.backgroundColor = 'blue';
    c.style.color = 'white';
  }
  else
  {
    c.style.backgroundColor = 'white';
    c.style.color = 'black';
  }
}

function setFootnotesVisibility(isVisible)
{
  getStyleClass('note').style.display = (isVisible ? 'inline' : 'none');
}

function getStyleClass (className) {
	for (var s = 0; s < document.styleSheets.length; s++)
	{
		if(document.styleSheets[s].rules)
		{
			for (var r = 0; r < document.styleSheets[s].rules.length; r++)
			{
				if (document.styleSheets[s].rules[r].selectorText == '.' + className)
				{
					return document.styleSheets[s].rules[r];
				}
			}
		}
		else if(document.styleSheets[s].cssRules)
		{
			for (var r = 0; r < document.styleSheets[s].cssRules.length; r++)
			{
				if (document.styleSheets[s].cssRules[r].selectorText == '.' + className)
					return document.styleSheets[s].cssRules[r];
			}
		}
	}
	
	return null;
}
</script><style>
body { 
  font-family: "Times Ext Roman", "Indic Times", "Doulos SIL", Tahoma, "Arial Unicode MS", Gentium;
  background: white;
}

span {}
.note {color: blue}
.bld {font-weight: bold; }
.paranum {font-weight: bold; }
.hit {background-color: blue; color: white; }
.context {background-color: green; color: white; }

p {
  border-top: 0in; border-bottom: 0in;
  padding-top: 0in; padding-bottom: 0in;
  margin-top: 0in; margin-bottom: 0.5cm;
}

.indent { font-size: 12pt; text-indent: 2em; margin-left: 3em;}

.bodytext { font-size: 12pt; text-indent: 2em;}

.hangnum { font-size: 12pt; text-indent: 2em;}

/* Namo tassa, and nitthita -- no unique structural distinction */
.centered { font-size: 12pt; text-align:center;}

.unindented { font-size: 12pt;}

.book { font-size: 21pt; text-align:center; font-weight: bold;}

.chapter { font-size: 18pt; text-align:center; font-weight: bold;}

.nikaya { font-size: 24pt; text-align:center; font-weight: bold;}

.title { font-size: 12pt; text-align:center; font-weight: bold;}

.subhead { font-size: 12pt; text-align:center; font-weight: bold;}

.subsubhead { font-size: 12pt; text-align:center; font-weight: bold;}

/* Gatha line 1 */
.gatha1 { font-size: 12pt; margin-bottom: 0em; margin-left: 4em;}

/* Gatha line 2 */
.gatha2 { font-size: 12pt; margin-bottom: 0em; margin-left: 4em;}

/* Gatha line 3 */
.gatha3 { font-size: 12pt; margin-bottom: 0em; margin-left: 4em;}

/* Gatha last line */
.gathalast { font-size: 12pt; margin-bottom: 0.5cm; margin-left: 4em;}
</style>
  </head>
  <body>





<p class="centered"> Namo tassa bhagavato arahato sammāsambuddhassa</p>



<p class="chapter">Vinayavinicchayo</p>



<p class="subsubhead">Ganthārambhakathā</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Vanditvā <a name="M0.0001"></a><a name="V0.0001"></a> sirasā seṭṭhaṃ, buddhamappaṭipuggalaṃ;</p>



<p class="gathalast">Bhavābhāvakaraṃ dhammaṃ, gaṇañceva niraṅgaṇaṃ.</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Bhikkhūnaṃ bhikkhunīnañca, hitatthāya samāhito;</p>



<p class="gathalast">Pavakkhāmi samāsena, vinayassavinicchayaṃ.</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Anākulamasaṃkiṇṇaṃ, madhuratthapadakkamaṃ;</p>



<p class="gathalast">Paṭubhāvakaraṃ etaṃ, paramaṃ vinayakkame.</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Apāraṃ otarantānaṃ, sāraṃ vinayasāgaraṃ;</p>



<p class="gathalast">Bhikkhūnaṃ bhikkhunīnañca, nāvābhūtaṃ manoramaṃ.</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Tasmā vinayanūpāyaṃ, vinayassavinicchayaṃ;</p>



<p class="gathalast">Avikkhittena cittena, vadato me nibodhatha.</p>



<p class="chapter">Bhikkhuvibhaṅgo</p>



<p class="title">Pārājikakathā</p>



<p class="subhead">Paṭhamapārājikakathā</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Tividhe <a name="M0.0002"></a><a name="V0.0002"></a> tilamattampi, magge sevanacetano;</p>



<p class="gathalast">Aṅgajātaṃ pavesento, allokāse parājito.</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Pavesanaṃ paviṭṭhaṃ vā, ṭhitamuddharaṇampi vā;</p>



<p class="gathalast">Sasikkho sādiyanto so, ṭhapetvā kiriyaṃ cuto.</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Santhatenaṅgajātena, santhataṃ vā asanthataṃ;</p>



<p class="gathalast">Maggaṃ pana pavesento, tathevāsanthatena ca.</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Upādinnenupādinne, anupādinnakena vā;</p>



<p class="gathalast">Ghaṭṭite anupādinne, sace sādiyatettha so.</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Hoti pārājikakkhette, paviṭṭhe tu parājito;</p>



<p class="gathalast">Khette thullaccayaṃ tassa, dukkaṭañca viniddise.</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Mate akkhāyite cāpi, yebhuyyakkhāyitepi ca;</p>



<p class="gathalast">Methunaṃ paṭisevanto, hoti pārājiko naro.</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Yebhuyyakkhāyite cāpi, upaḍḍhakkhāyitepi ca;</p>



<p class="gathalast">Hoti thullaccayāpatti, sese āpatti dukkaṭaṃ.</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Nimittamattaṃ sesetvā, khāyitepi sarīrake;</p>



<p class="gathalast">Nimitte methunaṃ tasmiṃ, sevatopi parājayo.</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Uddhumātādisampatte, sabbatthāpi ca dukkaṭaṃ;</p>



<p class="gathalast">Khāyitākkhāyitaṃ nāma, sabbaṃ matasarīrake.</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Chinditvā pana tacchetvā, nimittuppāṭite pana;</p>



<p class="gathalast">Vaṇasaṅkhepato tasmiṃ, sevaṃ thullaccayaṃ phuse.</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Tato <a name="M0.0003"></a><a name="V0.0003"></a> methunarāgena, patitāya nimittato;</p>



<p class="gathalast">Tāyaṃ upakkamantassa, dukkaṭaṃ maṃsapesiyaṃ.</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Nakhapiṭṭhippamāṇepi, maṃse nhārumhi vā sati;</p>



<p class="gathalast">Methunaṃ paṭisevanto, jīvamāne parājito.</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Kaṇṇacchiddakkhināsāsu, vatthikose vaṇesu vā;</p>



<p class="gathalast">Aṅgajātaṃ pavesento, rāgā thullaccayaṃ phuse.</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Avasesasarīrasmiṃ, upakacchūrukādisu;</p>



<p class="gathalast">Vasā methunarāgassa, sevamānassa dukkaṭaṃ.</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Assagomahisādīnaṃ, oṭṭhagadrabhadantinaṃ;</p>



<p class="gathalast">Nāsāsu vatthikosesu, sevaṃ thullaccayaṃ phuse.</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Tathā sabbatiracchānaṃ, akkhikaṇṇavaṇesupi;</p>



<p class="gathalast">Avasesasarīresu, sevamānassa dukkaṭaṃ.</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Tesaṃ allasarīresu, matānaṃ sevato pana;</p>



<p class="gathalast">Tividhāpi siyāpatti, khettasmiṃ tividhe sati.</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Bahi methunarāgena, nimittaṃ itthiyā pana;</p>



<p class="gathalast">Nimittena chupantassa, tassa thullaccayaṃ siyā.</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Kāyasaṃsaggarāgena, nimittena mukhena vā;</p>



<p class="gathalast">Nimittaṃ itthiyā tassa, chupato garukaṃ siyā.</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Tathevobhayarāgena, nimittaṃ purisassapi;</p>



<p class="gathalast">Nimittena chupantassa, hoti āpatti dukkaṭaṃ.</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Nimittena nimittaṃ tu, tiracchānagatitthiyā;</p>



<p class="gathalast">Thullaccayaṃ chupantassa, hoti methunarāgato.</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Kāyasaṃsaggarāgena, tiracchānagatitthiyā;</p>



<p class="gathalast">Nimittena nimittassa, chupane dukkaṭaṃ mataṃ.</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Aṅgajātaṃ pavesetvā, tamāvaṭṭakate mukhe;</p>



<p class="gathalast">Tatthākāsagataṃ katvā, nīharantassa dukkaṭaṃ.</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Tathā <a name="M0.0004"></a> catūhi passehi, itthiyā heṭṭhimattalaṃ;</p>



<p class="gathalast">Achupantaṃ pavesetvā, nīharantassa dukkaṭaṃ.</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Uppāṭitoṭṭhamaṃsesu<a name="V0.0004"></a>, bahi nikkhantakesu vā;</p>



<p class="gathalast">Dantesu vāyamantassa, tassa thullaccayaṃ siyā.</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Aṭṭhisaṅghaṭṭanaṃ katvā, magge duvidharāgato;</p>



<p class="gathalast">Sukke muttepi vāmutte, vāyamantassa dukkaṭaṃ.</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Itthiṃ methunarāgena, āliṅgantassa dukkaṭaṃ;</p>



<p class="gathalast">Hatthaggāhaparāmāsa-cumbanādīsvayaṃ nayo.</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Apade ahayo macchā, kapotā dvipadepi ca;</p>



<p class="gathalast">Godhā catuppade heṭṭhā, vatthu pārājikassime.</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Sevetukāmatācittaṃ, magge maggappavesanaṃ;</p>



<p class="gathalast">Idamaṅgadvayaṃ vuttaṃ, paṭhamantimavatthuno.</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Dukkaṭaṃ paṭhamasseva, sāmantamiti vaṇṇitaṃ;</p>



<p class="gathalast">Sesānaṃ pana tiṇṇampi, thullaccayamudīritaṃ.</p>



<p class="hangnum"><a name="para36"></a><span class="paranum">36</span>.</p>



<p class="gatha1"> ‘‘Anāpattī’’ti ñātabbaṃ, ajānantassa bhikkhuno;</p>



<p class="gathalast">Tathevāsādiyantassa, jānantassādikammino.</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Vinaye anayūparame parame;</p>



<p class="gatha2">Sujanassa sukhānayane nayane;</p>



<p class="gatha3">Paṭu hoti padhānarato na rato;</p>



<p class="gathalast">Idha yo pana sāramate ramate.</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Imaṃ hitavibhāvanaṃ bhāvanaṃ;</p>



<p class="gatha2">Avedi surasambhavaṃ sambhavaṃ;</p>



<p class="gatha3">Sa mārabaḷisāsane sāsane;</p>



<p class="gathalast">Samo bhavatupālinā pālinā.</p>



<p class="centered">Iti vinayavinicchaye paṭhamapārājikakathā niṭṭhitā.</p>



<p class="subhead">Dutiyapārājikakathā</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Ādiyanto <a name="M0.0005"></a> harantova-haranto iriyāpathaṃ;</p>



<p class="gathalast">Vikopento tathā ṭhānā, cāventopi parājito.</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Tattha <a name="V0.0005"></a> nānekabhaṇḍānaṃ, pañcakānaṃ vasā pana;</p>



<p class="gathalast">Avahārā dasevete, viññātabbā vibhāvinā.</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Sāhatthāṇattiko ceva, nissaggo atthasādhako;</p>



<p class="gathalast">Dhuranikkhepanañcāti, idaṃ sāhatthapañcakaṃ.</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Pubbasahapayogo ca, saṃvidāharaṇampi ca;</p>



<p class="gathalast">Saṅketakammaṃ nemittaṃ, pubbayogādipañcakaṃ.</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Theyyapasayhaparikappa-paṭicchannakusādikā;</p>



<p class="gathalast">Avahārā ime pañca, veditabbāva viññunā.</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Vatthukālagghadese ca, paribhogañca pañcapi;</p>



<p class="gathalast">Ñatvā etāni kātabbo, paṇḍitena vinicchayo.</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Dutiyaṃ vāpi kuddālaṃ, piṭakaṃ pariyesato;</p>



<p class="gathalast">Gacchato theyyacittena, dukkaṭaṃ pubbayogato.</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Tatthajātakakaṭṭhaṃ vā, lataṃ vā chindato pana;</p>



<p class="gathalast">Dukkaṭaṃ ubhayatthāpi, vuttaṃ sahapayogato.</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Pathaviṃ khaṇato vāpi, byūhato paṃsumeva vā;</p>



<p class="gathalast">Āmasantassa vā kumbhiṃ, hoti āpatti dukkaṭaṃ.</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Mukhe pāsaṃ pavesetvā, khāṇuke baddhakumbhiyā;</p>



<p class="gathalast">Bandhanānaṃ vasā ñeyyo, ṭhānabhedo vijānatā.</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Dve ṭhānāni panekasmiṃ, khāṇuke baddhakumbhiyā;</p>



<p class="gathalast">Valayaṃ rukkhamūlasmiṃ, pavesetvā katāya vā.</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Uddharantassa khāṇuṃ vā, chindato saṅkhalimpi vā;</p>



<p class="gathalast">Thullaccayaṃ tato kumbhiṃ, ṭhānā cāveti ce cuto.</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Paṭhamaṃ <a name="M0.0006"></a> pana kumbhiṃ vā, uddharitvā tathā puna;</p>



<p class="gathalast">Ṭhānā cāveti khāṇuṃ vā, saṅkhaliṃ vāpi so nayo.</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Ito cito ca ghaṃsanto, mūle sāreti rakkhati;</p>



<p class="gathalast">Valayaṃ khegataṃ tattha, karontova parājito.</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Jātaṃ chindati ce rukkhaṃ, dukkaṭaṃ kumbhimatthake;</p>



<p class="gathalast">Samīpe chindato tassa, pācittiyamatatthajaṃ.</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Antokumbhigataṃ <a name="V0.0006"></a> bhaṇḍaṃ, phandāpeti sace pana;</p>



<p class="gathalast">Apabyūheti tattheva, tassa thullaccayaṃ siyā.</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Haranto kumbhiyā bhaṇḍaṃ, muṭṭhiṃ chindati attano;</p>



<p class="gathalast">Bhājane vā gataṃ katvā, hoti bhikkhu parājito.</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Hāraṃ vā pana pāmaṅgaṃ, suttāruḷhaṃ tu kumbhiyā;</p>



<p class="gathalast">Phandāpeti yathāvatthuṃ, ṭhānā cāveti ce cuto.</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Sappiādīsu yaṃ kiñci, pivato pādapūraṇaṃ;</p>



<p class="gathalast">Ekeneva payogena, pītamatte parājayo.</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Katvāva dhuranikkhepaṃ, pivantassa punappunaṃ;</p>



<p class="gathalast">Sakalampi ca taṃ kumbhiṃ, pivato na parājayo.</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Sace khipati yaṃ kiñci, bhaṇḍakaṃ telakumbhiyaṃ;</p>



<p class="gathalast">Taṃ pādagghanakaṃ telaṃ, dhuvaṃ pivati tāvade.</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Hatthato muttamatteva, theyyacitto vinassati;</p>



<p class="gathalast">Āviñjetvāpi vā kumbhiṃ, telaṃ gāḷeti ce tathā.</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Telassākiraṇaṃ ñatvā, khittaṃ rittāya kumbhiyā;</p>



<p class="gathalast">Pītaṃ telañca taṃ bhaṇḍaṃ, uddharantova dhaṃsito.</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Tattheva bhindato telaṃ, chaḍḍentassa tatheva ca;</p>



<p class="gathalast">Jhāpentassa abhogaṃ vā, karontassa ca dukkaṭaṃ.</p>



<p class="centered">Bhūmaṭṭhakathā.</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Ṭhapitaṃ <a name="M0.0007"></a> pattharitvā ca, sāṭakattharaṇādikaṃ;</p>



<p class="gathalast">Veṭhetvā uddharantassa, mutte ṭhānā parābhavo.</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Orimantena vā phuṭṭha-mokāsaṃ pārimantato;</p>



<p class="gathalast">Pārājikamatikkante, kaḍḍhato ujukampi vā.</p>



<p class="centered">Thalaṭṭhakathā.</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Purato mukhatuṇḍañca, kalāpaggañca pacchato;</p>



<p class="gathalast">Dvīsu passesu pakkhanto, heṭṭhā pādanakhā tathā.</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Uddhañcāpi <a name="V0.0007"></a> sikhagganti, gagane gacchato pana;</p>



<p class="gathalast">Morassa cha paricchedā, veditabbā vibhāvinā.</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Bhikkhu ‘‘sassāmikaṃ moraṃ, gahessāmī’’ti khegataṃ;</p>



<p class="gathalast">Hatthaṃ vāpi pasāreti, purato vāssa tiṭṭhati.</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Moropi gagane pakkhe, cāreti na ca gacchati;</p>



<p class="gathalast">Dukkaṭaṃ gamanacchede, āmasantassa ceva taṃ.</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Ṭhānā moramamocento, phandāpeti sace pana;</p>



<p class="gathalast">Evaṃ phandāpane tassa, thullaccayamudīritaṃ.</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Aggahetvā gahetvā vā, hatthena pana attano;</p>



<p class="gathalast">Ṭhānā cāveti ce moraṃ, sayaṃ ṭhānā cuto siyā.</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Phuṭṭhokāsaṃ mukhaggena, kalāpaggena vā pana;</p>



<p class="gathalast">Kalāpaggena vā phuṭṭhaṃ, mukhatuṇḍena bhikkhu ce.</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Atikkāmeyya yo moraṃ, ṭhānā cāveti nāma so;</p>



<p class="gathalast">Eseva ca nayo pāda-sikhāpakkhesu dīpito.</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Gagane pana gacchanto, kare moro nilīyati;</p>



<p class="gathalast">Taṃ kareneva cārento, phandāpetīti vuccati.</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Sace <a name="M0.0008"></a> gaṇhāti taṃ moraṃ, itarena karena so;</p>



<p class="gathalast">Cāvitattā pana ṭhānā, bhikkhu ṭhānā cuto siyā.</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Itaraṃ pana morassa, upaneti sace karaṃ;</p>



<p class="gathalast">Na doso tattha uḍḍetvā, sayameva nilīyati.</p>



<p class="hangnum"><a name="para76"></a><span class="paranum">76</span>.</p>



<p class="gatha1"> Disvā aṅge nilīnaṃ taṃ, theyyacittena gacchato;</p>



<p class="gathalast">Pāde thullaccayaṃ hoti, dutiye ca parājayo.</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Bhūmiyaṃ ṭhitamorassa, tīṇi ṭhānāni paṇḍito;</p>



<p class="gathalast">Pādānañca kalāpassa, vasena paridīpaye.</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Tato kesaggamattampi, moraṃ pathavito pana;</p>



<p class="gathalast">Hoti pārājikaṃ tassa, ukkhipantassa bhikkhuno.</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Chijjamānaṃ suvaṇṇādiṃ, patte patati ce pana;</p>



<p class="gathalast">Hatthena uddharantassa, tassa pārājikaṃ siyā.</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Sace <a name="V0.0008"></a> anuddharitvāva, theyyacittena gacchati;</p>



<p class="gathalast">Dutiye padavārasmiṃ, pārājikamudīraye.</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Eseva ca nayo ñeyyo, hatthe vattheva matthake;</p>



<p class="gathalast">Taṃ taṃ tassa bhave ṭhānaṃ, yattha yattha patiṭṭhitaṃ.</p>



<p class="centered">Ākāsaṭṭhakathā.</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Theyyacittena yaṃ kiñci, mañcapīṭhādisuṭṭhitaṃ;</p>



<p class="gathalast">Āmāsampi anāmāsaṃ, āmasantassa dukkaṭaṃ.</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Saṃharitvā sace vaṃse, ṭhapitaṃ hoti cīvaraṃ;</p>



<p class="gathalast">Katvā punorato bhogaṃ, tathā antañca pārato.</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Cīvarena phuṭṭhokāso, ṭhānaṃ tassa pavuccati;</p>



<p class="gathalast">Na tu cīvaravaṃso so, hotīti sakalo mato.</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Orimantena <a name="M0.0009"></a> okāsaṃ, phuṭṭhaṃ tamitarena vā;</p>



<p class="gathalast">Itarenapi vā phuṭṭhaṃ, orimantena vā puna.</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Dakkhiṇantena phuṭṭhaṃ vā, vāmantenitarena vā;</p>



<p class="gathalast">Vāmantena phuṭṭhaṭṭhānaṃ, atikkāmayato cuti.</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Uddhaṃ vā ukkhipantassa, cīvaraṃ pana vaṃsato;</p>



<p class="gathalast">Kesaggamatte ukkhitte, tassa pārājikaṃ bhave.</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Rajjukena ca bandhitvā, ṭhapitaṃ pana cīvaraṃ;</p>



<p class="gathalast">Thullaccayaṃ vimocento, mutte pārājikaṃ phuse.</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Veṭhetvā ṭhapitaṃ vaṃse, nibbeṭhentassa bhikkhuno;</p>



<p class="gathalast">Valayaṃ chindato vāpi, mocentassapyayaṃ nayo.</p>



<p class="hangnum"><a name="para90"></a><span class="paranum">90</span>.</p>



<p class="gatha1"> Cīvarassa pasāretvā, ṭhapitassa hi vaṃsake;</p>



<p class="gathalast">Saṃharitvā tu nikkhitte, cīvare viya nicchayo.</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Sikkāya pakkhipitvā yaṃ, laggitaṃ hoti bhaṇḍakaṃ;</p>



<p class="gathalast">Sikkāto taṃ haranto vā, saha sikkāya vā cuto.</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Kuntādiṃ nāgadantesu, ṭhitesu paṭipāṭiyā;</p>



<p class="gathalast">Agge vā pana bunde vā, gahetvā parikaḍḍhato.</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Pārājikaṃ <a name="V0.0009"></a> phuṭṭhokāsaṃ, atikkāmayato siyā;</p>



<p class="gathalast">Ujukaṃ ukkhipantassa, kesaggena parājayo.</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Pākārābhimukho ṭhatvā, ākaḍḍhati sace pana;</p>



<p class="gathalast">Orimantaphuṭṭhokāsa-mitarantaccaye cuto.</p>



<p class="hangnum"><a name="para95"></a><span class="paranum">95</span>.</p>



<p class="gatha1"> Tatheva parato tassa, pellentassāpi bhikkhuno;</p>



<p class="gathalast">Bhittiṃ pana ca nissāya, ṭhapitepi ayaṃ nayo.</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Cālentassa ca tālassa, phalaṃ vatthu hi pūrati;</p>



<p class="gathalast">Yenassa bandhanā mutte, tasmiṃ pārājikaṃ bhave.</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Piṇḍiṃ <a name="M0.0010"></a> chindati tālassa, sace pārājikaṃ siyā;</p>



<p class="gathalast">Eseva ca nayo sesa-rukkhapupphaphalesupi.</p>



<p class="centered">Vehāsaṭṭhakathā.</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Gacchato hi nidhiṭṭhānaṃ, padavārena dukkaṭaṃ;</p>



<p class="gathalast">Udake pana gambhīre, tathā nimujjanādisu.</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Tatthajātakapupphesu, yena pupphena pūrati;</p>



<p class="gathalast">Vatthu taṃ chindato pupphaṃ, tassa pārājikaṃ vade.</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Ekanāḷassa vā passe, vāko uppalajātiyā;</p>



<p class="gathalast">Na chijjati tato yāva, tāva naṃ parirakkhati.</p>



<p class="hangnum"><a name="para101"></a><span class="paranum">101</span>.</p>



<p class="gatha1"> Sāmikeheva pupphesu, chinditvā ṭhapitesupi;</p>



<p class="gathalast">Pubbe vuttanayeneva, veditabbo vinicchayo.</p>



<p class="hangnum"><a name="para102"></a><span class="paranum">102</span>.</p>



<p class="gatha1"> Bhārabaddhāni pupphāni, chasvākāresu kenaci;</p>



<p class="gathalast">Ākārena sace tāni, ṭhānā cāveti nassati.</p>



<p class="hangnum"><a name="para103"></a><span class="paranum">103</span>.</p>



<p class="gatha1"> Ṭhapitaṃ pana pupphānaṃ, kalāpaṃ jalapiṭṭhiyaṃ;</p>



<p class="gathalast">Cāletvā udakaṃ puppha-ṭṭhānā cāveti ce cuto.</p>



<p class="hangnum"><a name="para104"></a><span class="paranum">104</span>.</p>



<p class="gatha1"> Parikappeti ce ‘‘ettha, gahessāmī’’ti rakkhati;</p>



<p class="gathalast">Uddharanto gataṭṭhānā, bhaṭṭho nāma pavuccati.</p>



<p class="hangnum"><a name="para105"></a><span class="paranum">105</span>.</p>



<p class="gatha1"> Accuggatassa taṃ ṭhānaṃ, jalato sakalaṃ jalaṃ;</p>



<p class="gathalast">Uppāṭetvā tato pupphaṃ, ujumuddharato pana.</p>



<p class="hangnum"><a name="para106"></a><span class="paranum">106</span>.</p>



<p class="gatha1"> Nāḷante <a name="V0.0010"></a> jalato mutta-matte pārājikaṃ bhave;</p>



<p class="gathalast">Amutte jalato tasmiṃ, thullaccayamudīritaṃ.</p>



<p class="hangnum"><a name="para107"></a><span class="paranum">107</span>.</p>



<p class="gatha1"> Pupphe gahetvā nāmetvā, uppāṭeti sace pana;</p>



<p class="gathalast">Na tassa udakaṃ ṭhānaṃ, naṭṭho uppāṭitakkhaṇe.</p>



<p class="hangnum"><a name="para108"></a><span class="paranum">108</span>.</p>



<p class="gatha1"> Yo <a name="M0.0011"></a> hi sassāmike macche, theyyacittena gaṇhati;</p>



<p class="gathalast">Baḷisenapi jālena, hatthena kuminena vā.</p>



<p class="hangnum"><a name="para109"></a><span class="paranum">109</span>.</p>



<p class="gatha1"> Tassevaṃ gaṇhato vatthu, yena macchena pūrati;</p>



<p class="gathalast">Tasmiṃ uddhaṭamattasmiṃ, jalā hoti parājayo.</p>



<p class="hangnum"><a name="para110"></a><span class="paranum">110</span>.</p>



<p class="gatha1"> Ṭhānaṃ salilajānañhi, kevalaṃ sakalaṃ jalaṃ;</p>



<p class="gathalast">Salilaṭṭhaṃ vimocento, jalā pārājiko bhave.</p>



<p class="hangnum"><a name="para111"></a><span class="paranum">111</span>.</p>



<p class="gatha1"> Nīrato uppatitvā yo, tīre patati vārijo;</p>



<p class="gathalast">Gaṇhato taṃ panāpattiṃ, bhaṇḍagghena viniddise.</p>



<p class="hangnum"><a name="para112"></a><span class="paranum">112</span>.</p>



<p class="gatha1"> Māraṇatthāya macchānaṃ, taḷāke nadiyāpi vā;</p>



<p class="gathalast">Ninne macchavisaṃ nāma, pakkhipitvā gate pana.</p>



<p class="hangnum"><a name="para113"></a><span class="paranum">113</span>.</p>



<p class="gatha1"> Pacchā macchavisaṃ macchā, khāditvā pilavanti ce;</p>



<p class="gathalast">Pārājikaṃ mate macche, theyyacittena gaṇhato.</p>



<p class="hangnum"><a name="para114"></a><span class="paranum">114</span>.</p>



<p class="gatha1"> Paṃsukūlikasaññāya, na doso koci gaṇhato;</p>



<p class="gathalast">Sāmikesvāharantesu, bhaṇḍadeyyamudīritaṃ.</p>



<p class="hangnum"><a name="para115"></a><span class="paranum">115</span>.</p>



<p class="gatha1"> Gahetvā sāmikā macche, sace yanti nirālayā;</p>



<p class="gathalast">Gaṇhato pana te sese, theyyacittena dukkaṭaṃ.</p>



<p class="hangnum"><a name="para116"></a><span class="paranum">116</span>.</p>



<p class="gatha1"> Amatesu anāpattiṃ, vadanti vinayaññuno;</p>



<p class="gathalast">Eseva ca nayo sese, kacchapādimhi vārije.</p>



<p class="centered">Udakaṭṭhakathā.</p>



<p class="hangnum"><a name="para117"></a><span class="paranum">117</span>.</p>



<p class="gatha1"> ‘‘Nāvaṃ nāvaṭṭhaṃ vā bhaṇḍaṃ, thenetvā gaṇhissāmī’’ti;</p>



<p class="gathalast">Pāduddhāre dosā vuttā, bhikkhussevaṃ gacchantassa.</p>



<p class="hangnum"><a name="para118"></a><span class="paranum">118</span>.</p>



<p class="gatha1"> Baddhāya <a name="M0.0012"></a> nāvāya hi caṇḍasote;</p>



<p class="gatha2">Ṭhānaṃ mataṃ bandhanamekameva;</p>



<p class="gatha3">Bhikkhussa <a name="V0.0011"></a> tasmiṃ muttamatte;</p>



<p class="gathalast">Pārājikaṃ tassa vadanti dhīrā.</p>



<p class="hangnum"><a name="para119"></a><span class="paranum">119</span>.</p>



<p class="gatha1"> Niccale udake nāva-mabandhanamavaṭṭhitaṃ;</p>



<p class="gathalast">Purato pacchato vāpi, passato vāpi kaḍḍhato.</p>



<p class="hangnum"><a name="para120"></a><span class="paranum">120</span>.</p>



<p class="gatha1"> Ekenantena samphuṭṭha-mokāsamitarena taṃ;</p>



<p class="gathalast">Atikkāmayato nāvaṃ, tassa pārājikaṃ siyā.</p>



<p class="bodytext"><a name="para121"></a><span class="paranum">121</span>. Tathā –</p>



<p class="gatha1">Uddhaṃ kesaggamattampi, udakamhā vimocite;</p>



<p class="gathalast">Adhonāvātalaṃ tena, phuṭṭhañca mukhavaṭṭiyā.</p>



<p class="hangnum"><a name="para122"></a><span class="paranum">122</span>.</p>



<p class="gatha1"> Bandhitvā pana yā tīre, ṭhapitā niccale jale;</p>



<p class="gathalast">Bandhanañca ṭhitokāso, ṭhānaṃ tassā dvidhā mataṃ.</p>



<p class="hangnum"><a name="para123"></a><span class="paranum">123</span>.</p>



<p class="gatha1"> Hoti thullaccayaṃ pubbaṃ, bandhanassa vimocane;</p>



<p class="gathalast">Pacchā kenacupāyena, ṭhānā cāveti ce cuto.</p>



<p class="hangnum"><a name="para124"></a><span class="paranum">124</span>.</p>



<p class="gatha1"> Cāvetvā paṭhamaṃ ṭhānā, pacchā bandhanamocane;</p>



<p class="gathalast">Eseva ca nayo vutto, theyyacittassa bhikkhuno.</p>



<p class="hangnum"><a name="para125"></a><span class="paranum">125</span>.</p>



<p class="gatha1"> Ussāretvā nikujjitvā, ṭhapitāya thale pana;</p>



<p class="gathalast">Phuṭṭhokāsova hi ṭhānaṃ, nāvāya mukhavaṭṭiyā.</p>



<p class="hangnum"><a name="para126"></a><span class="paranum">126</span>.</p>



<p class="gatha1"> Ñeyyo ṭhānaparicchedo;</p>



<p class="gatha2">Ākāreheva pañcahi;</p>



<p class="gatha3">Yato kutoci cāvento;</p>



<p class="gathalast">Hoti pārājiko naro.</p>



<p class="hangnum"><a name="para127"></a><span class="paranum">127</span>.</p>



<p class="gatha1"> Eseva ca nayo ñeyyo, nāvāyukkujjitāyapi;</p>



<p class="gathalast">Ṭhapitāyapi nāvāya, ghaṭikānaṃ tathūpari.</p>



<p class="hangnum"><a name="para128"></a><span class="paranum">128</span>.</p>



<p class="gatha1"> Theyyā <a name="M0.0013"></a> titthe ṭhitaṃ nāvaṃ, āruhitvā sace pana;</p>



<p class="gathalast">Arittena phiyenāpi, pājentassa parājayo.</p>



<p class="hangnum"><a name="para129"></a><span class="paranum">129</span>.</p>



<p class="gatha1"> Sace chattaṃ paṇāmetvā, ussāpetvāva cīvaraṃ;</p>



<p class="gathalast">Laṅkārasadisaṃ katvā, gaṇhāpeti samīraṇaṃ.</p>



<p class="hangnum"><a name="para130"></a><span class="paranum">130</span>.</p>



<p class="gatha1"> Āgamma <a name="V0.0012"></a> balavā vāto, nāvaṃ harati ce pana;</p>



<p class="gathalast">Vāteneva haṭā nāvā, na doso koci vijjati.</p>



<p class="hangnum"><a name="para131"></a><span class="paranum">131</span>.</p>



<p class="gatha1"> Sayameva ca yaṃ kiñci, gāmatitthamupāgataṃ;</p>



<p class="gathalast">Acāventova taṃ ṭhānā, kiṇitvā ce palāyati.</p>



<p class="hangnum"><a name="para132"></a><span class="paranum">132</span>.</p>



<p class="gatha1"> Avahāro na bhikkhussa, bhaṇḍadeyyamudīritaṃ;</p>



<p class="gathalast">Sayameva ca gacchantiṃ, ṭhānā cāveti ce cuto.</p>



<p class="centered">Nāvaṭṭhakathā.</p>



<p class="hangnum"><a name="para133"></a><span class="paranum">133</span>.</p>



<p class="gatha1"> Yānaṃ nāma ratho vayhaṃ, sakaṭaṃ sandamānikā;</p>



<p class="gathalast">Yānaṃ avaharissāmi, yānaṭṭhamiti vā pana.</p>



<p class="hangnum"><a name="para134"></a><span class="paranum">134</span>.</p>



<p class="gatha1"> Gacchato dukkaṭaṃ vuttaṃ, dutiyaṃ pariyesato;</p>



<p class="gathalast">Ṭhānā cāvanayogasmiṃ, vijjamāne parājayo.</p>



<p class="hangnum"><a name="para135"></a><span class="paranum">135</span>.</p>



<p class="gatha1"> Yānassa dukayuttassa, dasa ṭhānāni dīpaye;</p>



<p class="gathalast">Yānaṃ pājayato tassa, nisīditvā dhure pana.</p>



<p class="hangnum"><a name="para136"></a><span class="paranum">136</span>.</p>



<p class="gatha1"> Thullaccayaṃ tu goṇānaṃ, pāduddhāre viniddise;</p>



<p class="gathalast">Cakkānañhi ṭhitokāsa-matikkante parābhavo.</p>



<p class="hangnum"><a name="para137"></a><span class="paranum">137</span>.</p>



<p class="gatha1"> Ayuttakassāpi ca yānakassa, dhurenupatthambhaniyaṃ ṭhitassa;</p>



<p class="gathalast">Vasenupatthambhanicakkakānaṃ, ṭhānāni tīṇeva bhavanti tassa.</p>



<p class="hangnum"><a name="para138"></a><span class="paranum">138</span>.</p>



<p class="gatha1"> Tathā dhurena dārūnaṃ, upariṭṭhapitassa ca;</p>



<p class="gathalast">Bhūmiyampi dhureneva, tatheva ṭhapitassa ca.</p>



<p class="hangnum"><a name="para139"></a><span class="paranum">139</span>.</p>



<p class="gatha1"> Purato <a name="M0.0014"></a> pacchato vāpi, ṭhānā cāveti ce pana;</p>



<p class="gathalast">Thullaccayaṃ tu tiṇṇampi, ṭhānā cāve parājayo.</p>



<p class="hangnum"><a name="para140"></a><span class="paranum">140</span>.</p>



<p class="gatha1"> Apanetvāna cakkāni, akkhānaṃ sīsakehi tu;</p>



<p class="gathalast">Ṭhitassūpari dārūnaṃ, ṭhānāni dve viniddise.</p>



<p class="hangnum"><a name="para141"></a><span class="paranum">141</span>.</p>



<p class="gatha1"> Kaḍḍhanto ukkhipanto vā, phuṭṭhokāsaccaye cuto;</p>



<p class="gathalast">Ṭhapitassa panaññassa, bhūmiyaṃ yassa kassaci.</p>



<p class="hangnum"><a name="para142"></a><span class="paranum">142</span>.</p>



<p class="gatha1"> Akkhuddhīnaṃ dhurassāti, pañca ṭhānāni dīpaye;</p>



<p class="gathalast">Uddhīsu vā gahetvā taṃ, ṭhānā cāveti ce cuto.</p>



<p class="hangnum"><a name="para143"></a><span class="paranum">143</span>.</p>



<p class="gatha1"> Ṭhapitassa <a name="V0.0013"></a> hi cakkassa, nābhiyā pana bhūmiyaṃ;</p>



<p class="gathalast">Ekameva siyā ṭhānaṃ, paricchedopi pañcadhā.</p>



<p class="hangnum"><a name="para144"></a><span class="paranum">144</span>.</p>



<p class="gatha1"> Phusitvā yaṃ ṭhitaṃ bhūmiṃ, nemipassena nābhiyā;</p>



<p class="gathalast">Ṭhānāni dve bhavantassa, naṭṭho tesamatikkame.</p>



<p class="hangnum"><a name="para145"></a><span class="paranum">145</span>.</p>



<p class="gatha1"> Disvā yānamanārakkhaṃ, paṭipannaṃ mahāpathe;</p>



<p class="gathalast">Āruhitvā acodetvā, kiṇitvā yāti vaṭṭati.</p>



<p class="centered">Yānaṭṭhakathā.</p>



<p class="hangnum"><a name="para146"></a><span class="paranum">146</span>.</p>



<p class="gatha1"> Sīsakkhandhakaṭolamba-vasā bhāro catubbidho;</p>



<p class="gathalast">Tattha sīsagataṃ bhāraṃ, āmasantassa dukkaṭaṃ.</p>



<p class="hangnum"><a name="para147"></a><span class="paranum">147</span>.</p>



<p class="gatha1"> Ito cito ca ghaṃsanto, theyyacittena yo pana;</p>



<p class="gathalast">Sirasmiṃyeva sāreti, tassa thullaccayaṃ siyā.</p>



<p class="hangnum"><a name="para148"></a><span class="paranum">148</span>.</p>



<p class="gatha1"> Khandhaṃ oropite bhāre, tassa pārājikaṃ mataṃ;</p>



<p class="gathalast">Sīsato kesamattampi, mocentopi parājito.</p>



<p class="hangnum"><a name="para149"></a><span class="paranum">149</span>.</p>



<p class="gatha1"> Bhāraṃ pathaviyaṃ kiñci, ṭhapetvā suddhamānaso;</p>



<p class="gathalast">Pacchā taṃ theyyacittena, uddharanto parājito.522</p>



<p class="hangnum"><a name="para150"></a><span class="paranum">150</span>.</p>



<p class="gatha1"> Ettha <a name="M0.0015"></a> vuttanayeneva, sesesupi asesato;</p>



<p class="gathalast">Bhāresu matisārena, veditabbo vinicchayo.</p>



<p class="centered">Bhāraṭṭhakathā.</p>



<p class="hangnum"><a name="para151"></a><span class="paranum">151</span>.</p>



<p class="gatha1"> Dukkaṭaṃ muninā vuttaṃ, ārāmaṃ abhiyuñjato;</p>



<p class="gathalast">Parājeti paraṃ dhammaṃ, caranto ce parājito.522</p>



<p class="hangnum"><a name="para152"></a><span class="paranum">152</span>.</p>



<p class="gatha1"> Vimatiṃ janayantassa, tassa thullaccayaṃ siyā;</p>



<p class="gathalast">Parajjati sayaṃ dhammaṃ, caranto yopi tassa ca.</p>



<p class="hangnum"><a name="para153"></a><span class="paranum">153</span>.</p>



<p class="gatha1"> Sāmino dhuranikkhepe, ‘‘na dassāmī’’ti cattano;</p>



<p class="gathalast">Pārājikaṃ bhave tassa, sabbesaṃ kūṭasakkhinaṃ.</p>



<p class="centered">Ārāmaṭṭhakathā.</p>



<p class="hangnum"><a name="para154"></a><span class="paranum">154</span>.</p>



<p class="gatha1"> Vihāraṃ <a name="V0.0014"></a> saṅghikaṃ kiñci, acchinditvāna gaṇhituṃ;</p>



<p class="gathalast">Sabbesaṃ dhuranikkhepā-bhāvatova na sijjhati.</p>



<p class="centered">Vihāraṭṭhakathā.</p>



<p class="hangnum"><a name="para155"></a><span class="paranum">155</span>.</p>



<p class="gatha1"> Sīsāni sāliādīnaṃ, nirumbhitvāna gaṇhato;</p>



<p class="gathalast">Asitena ca lāyitvā, chinditvā vā karena ca.</p>



<p class="hangnum"><a name="para156"></a><span class="paranum">156</span>.</p>



<p class="gatha1"> Yasmiṃ bījepi vā vatthu, sīse pūreti muṭṭhiyaṃ;</p>



<p class="gathalast">Bandhanā mocite tasmiṃ, tassa pārājikaṃ bhave.</p>



<p class="hangnum"><a name="para157"></a><span class="paranum">157</span>.</p>



<p class="gatha1"> Acchinno pana daṇḍo vā, taco vā appamattako;</p>



<p class="gathalast">Vīhināḷampi vā dīghaṃ, anikkhantova rakkhati.</p>



<p class="hangnum"><a name="para158"></a><span class="paranum">158</span>.</p>



<p class="gatha1"> Sace <a name="M0.0016"></a> so parikappeti, ‘‘madditvā panidaṃ ahaṃ;</p>



<p class="gathalast">Papphoṭetvā ito sāraṃ, gaṇhissāmī’’ti rakkhati.</p>



<p class="hangnum"><a name="para159"></a><span class="paranum">159</span>.</p>



<p class="gatha1"> Maddanuddharaṇe natthi, doso papphoṭanepi vā;</p>



<p class="gathalast">Attano bhājanagataṃ, karontassa parājayo.</p>



<p class="hangnum"><a name="para160"></a><span class="paranum">160</span>.</p>



<p class="gatha1"> Jānaṃ kesaggamattampi, pathaviṃ parasantakaṃ;</p>



<p class="gathalast">Theyyacittena ce khīlaṃ, saṅkāmeti parājayo.</p>



<p class="hangnum"><a name="para161"></a><span class="paranum">161</span>.</p>



<p class="gatha1"> Tañca kho sāmikānaṃ tu, dhuranikkhepane sati;</p>



<p class="gathalast">Anagghā bhūmi nāmesā, tasmā evamudīritaṃ.</p>



<p class="hangnum"><a name="para162"></a><span class="paranum">162</span>.</p>



<p class="gatha1"> Gahetabbā sace hoti, dvīhi khīlehi yā pana;</p>



<p class="gathalast">Ādo thullaccayaṃ tesu, dutiyeva parājayo.</p>



<p class="hangnum"><a name="para163"></a><span class="paranum">163</span>.</p>



<p class="gatha1"> Ñāpetukāmo yo bhikkhu, ‘‘mamedaṃ santaka’’nti ca;</p>



<p class="gathalast">Rajjuṃ vāpi pasāreti, yaṭṭhiṃ pāteti dukkaṭaṃ.</p>



<p class="hangnum"><a name="para164"></a><span class="paranum">164</span>.</p>



<p class="gatha1"> Yehi dvīhi payogehi, attano santakaṃ siyā;</p>



<p class="gathalast">Ādo thullaccayaṃ tesu, dutiye ca parājayo.</p>



<p class="centered">Khettaṭṭhakathā.</p>



<p class="hangnum"><a name="para165"></a><span class="paranum">165</span>.</p>



<p class="gatha1"> Khette vuttanayeneva, vatthuṭṭhassa vinicchayo;</p>



<p class="gathalast">Gāmaṭṭhepi ca vattabbaṃ, apubbaṃ natthi kiñcipi.</p>



<p class="centered">Vatthuṭṭhagāmaṭṭhakathā.</p>



<p class="hangnum"><a name="para166"></a><span class="paranum">166</span>.</p>



<p class="gatha1"> Tiṇaṃ <a name="V0.0015"></a> vā pana paṇṇaṃ vā, lataṃ vā kaṭṭhameva vā;</p>



<p class="gathalast">Bhaṇḍaggheneva kātabbo, gaṇhanto tatthajātakaṃ.</p>



<p class="hangnum"><a name="para167"></a><span class="paranum">167</span>.</p>



<p class="gatha1"> Mahagghe pana rukkhasmiṃ, chinnamattepi nassati;</p>



<p class="gathalast">Tacchetvā ṭhapito rukkho, gahetabbo na kocipi.</p>



<p class="hangnum"><a name="para168"></a><span class="paranum">168</span>.</p>



<p class="gatha1"> Chinditvā <a name="M0.0017"></a> ṭhapitaṃ mūle, rukkhamaddhagataṃ pana;</p>



<p class="gathalast">‘‘Chaḍḍito sāmikehī’’ti, gahetuṃ pana vaṭṭati.</p>



<p class="hangnum"><a name="para169"></a><span class="paranum">169</span>.</p>



<p class="gatha1"> Lakkhaṇe challiyonaddhe, na doso koci gaṇhato;</p>



<p class="gathalast">Ajjhāvutthaṃ kataṃ vāpi, vinassantañca gaṇhato.</p>



<p class="hangnum"><a name="para170"></a><span class="paranum">170</span>.</p>



<p class="gatha1"> Yo cārakkhaṭṭhānaṃ patvā, katvā kammaṭṭhānādīni;</p>



<p class="gathalast">Citte cintento vā aññaṃ, bhaṇḍadeyyaṃ hotevassa.</p>



<p class="hangnum"><a name="para171"></a><span class="paranum">171</span>.</p>



<p class="gatha1"> Varāhabyagghacchataracchakādito;</p>



<p class="gatha2">Upaddavā muccitukāmatāya yo;</p>



<p class="gatha3">Tatheva taṃ ṭhānamatikkameti ce;</p>



<p class="gathalast">Na koci doso pana bhaṇḍadeyyakaṃ.</p>



<p class="hangnum"><a name="para172"></a><span class="paranum">172</span>.</p>



<p class="gatha1"> Idamārakkhaṇaṭṭhānaṃ, garukaṃ suṅkaghātato;</p>



<p class="gathalast">Tasmā dukkaṭamuddiṭṭhaṃ, tamanokkamma gacchato.</p>



<p class="hangnum"><a name="para173"></a><span class="paranum">173</span>.</p>



<p class="gatha1"> Etaṃ pariharantassa, theyyacittena satthunā;</p>



<p class="gathalast">Pārājikamanuddiṭṭhaṃ, ākāsenāpi gacchato.</p>



<p class="hangnum"><a name="para174"></a><span class="paranum">174</span>.</p>



<p class="gatha1"> Tasmā ettha visesena, satisampannacetasā;</p>



<p class="gathalast">Appamattena hotabbaṃ, piyasīlena bhikkhunā.</p>



<p class="centered">Araññaṭṭhakathā.</p>



<p class="hangnum"><a name="para175"></a><span class="paranum">175</span>.</p>



<p class="gatha1"> Toyadullabhakālasmiṃ, bhājane gopitaṃ jalaṃ;</p>



<p class="gathalast">Āviñjitvā pavesetvā, chiddaṃ katvāpi vā tathā.</p>



<p class="hangnum"><a name="para176"></a><span class="paranum">176</span>.</p>



<p class="gatha1"> Vāpiyaṃ vā taḷāke vā, bhājanaṃ attano pana;</p>



<p class="gathalast">Gaṇhantassa pavesetvā, bhaṇḍagghena viniddise.</p>



<p class="hangnum"><a name="para177"></a><span class="paranum">177</span>.</p>



<p class="gatha1"> Chindato mariyādaṃ tu, adinnādānapubbato;</p>



<p class="gathalast">Bhūtagāmena saddhimpi, dukkaṭaṃ paridīpitaṃ.</p>



<p class="hangnum"><a name="para178"></a><span class="paranum">178</span>.</p>



<p class="gatha1"> Anto <a name="M0.0018"></a><a name="V0.0016"></a> ṭhatvā bahi ṭhatvā, chindanto ubhayatthapi;</p>



<p class="gathalast">Bahiantena kātabbo, antoantena majjhato.</p>



<p class="centered">Udakakathā.</p>



<p class="hangnum"><a name="para179"></a><span class="paranum">179</span>.</p>



<p class="gatha1"> Vārena sāmaṇerā yaṃ, dantakaṭṭhamaraññato;</p>



<p class="gathalast">Ānetvācariyānampi, āharanti sace pana.</p>



<p class="hangnum"><a name="para180"></a><span class="paranum">180</span>.</p>



<p class="gatha1"> Chinditvā yāva saṅghassa, na niyyādenti te pana;</p>



<p class="gathalast">Ābhataṃ tāva taṃ sabbaṃ, tesameva ca santakaṃ.</p>



<p class="hangnum"><a name="para181"></a><span class="paranum">181</span>.</p>



<p class="gatha1"> Tasmā taṃ theyyacittena, gaṇhantassa ca bhikkhuno;</p>



<p class="gathalast">Garubhaṇḍañca saṅghassa, bhaṇḍagghena parābhavo.</p>



<p class="hangnum"><a name="para182"></a><span class="paranum">182</span>.</p>



<p class="gatha1"> Yadā niyyāditaṃ tehi, tato paṭṭhāya saṅghikaṃ;</p>



<p class="gathalast">Gaṇhantassāpi theyyāya, avahāro na vijjati.</p>



<p class="hangnum"><a name="para183"></a><span class="paranum">183</span>.</p>



<p class="gatha1"> Arakkhattā yathāvuḍḍha-mabhājetabbatopi ca;</p>



<p class="gathalast">Sabbasādhāraṇattā ca, aññaṃ viya na hotidaṃ.</p>



<p class="centered">Dantakaṭṭhakathā.</p>



<p class="hangnum"><a name="para184"></a><span class="paranum">184</span>.</p>



<p class="gatha1"> Aggiṃ vā deti satthena, ākoṭeti samantato;</p>



<p class="gathalast">Ākoṭeti visaṃ vāpi, maṇḍūkaṇṭakanāmakaṃ.</p>



<p class="hangnum"><a name="para185"></a><span class="paranum">185</span>.</p>



<p class="gatha1"> Yena vā tena vā rukkho, vinassati ca ḍayhati;</p>



<p class="gathalast">Sabbattha bhikkhuno tassa, bhaṇḍadeyyaṃ pakāsitaṃ.</p>



<p class="centered">Vanappatikathā.</p>



<p class="hangnum"><a name="para186"></a><span class="paranum">186</span>.</p>



<p class="gatha1"> Sīsato kaṇṇato vāpi, gīvato hatthatopi vā;</p>



<p class="gathalast">Chinditvā vāpi mocetvā, gaṇhato theyyacetasā.</p>



<p class="hangnum"><a name="para187"></a><span class="paranum">187</span>.</p>



<p class="gatha1"> Hoti <a name="M0.0019"></a> mocitamattasmiṃ, sīsādīhi parājayo;</p>



<p class="gathalast">Thullaccayaṃ karontassa, ākaḍḍhanavikaḍḍhanaṃ.</p>



<p class="hangnum"><a name="para188"></a><span class="paranum">188</span>.</p>



<p class="gatha1"> Hatthā anīharitvāva, valayaṃ kaṭakampi vā;</p>



<p class="gathalast">Aggabāhuñca ghaṃsanto, cāreti aparāparaṃ.</p>



<p class="hangnum"><a name="para189"></a><span class="paranum">189</span>.</p>



<p class="gatha1"> Tamākāsagataṃ <a name="V0.0017"></a> coro, karoti yadi rakkhati;</p>



<p class="gathalast">Saviññāṇakato mūle, valayaṃva na hotidaṃ.</p>



<p class="hangnum"><a name="para190"></a><span class="paranum">190</span>.</p>



<p class="gatha1"> Nivatthaṃ pana vatthaṃ yo, acchindati parassa ce;</p>



<p class="gathalast">Paropi pana lajjāya, sahasā taṃ na muñcati.</p>



<p class="hangnum"><a name="para191"></a><span class="paranum">191</span>.</p>



<p class="gatha1"> Ākaḍḍhati ca coropi, so paro tāva rakkhati;</p>



<p class="gathalast">Parassa hatthato vatthe, muttamatte parājayo.</p>



<p class="hangnum"><a name="para192"></a><span class="paranum">192</span>.</p>



<p class="gatha1"> Sabhaṇḍahārakaṃ bhaṇḍaṃ, nentassa paṭhame pade;</p>



<p class="gathalast">Thullaccayamatikkante, dutiyeva cuto siyā.</p>



<p class="hangnum"><a name="para193"></a><span class="paranum">193</span>.</p>



<p class="gatha1"> Pātāpeti sace bhaṇḍaṃ, tajjetvā theyyacetano;</p>



<p class="gathalast">Parassa hatthato bhaṇḍe, muttamatte parājayo.</p>



<p class="hangnum"><a name="para194"></a><span class="paranum">194</span>.</p>



<p class="gatha1"> Athāpi parikappetvā, pātāpeti va yo pana;</p>



<p class="gathalast">Tassa pātāpane vuttaṃ, dukkaṭāmasanepi ca.</p>



<p class="hangnum"><a name="para195"></a><span class="paranum">195</span>.</p>



<p class="gatha1"> Phandāpeti yathāvatthuṃ, ṭhānā cāveti ce cuto;</p>



<p class="gathalast">‘‘Tiṭṭha tiṭṭhā’’ti vadato, na doso chaḍḍitepi ca.</p>



<p class="hangnum"><a name="para196"></a><span class="paranum">196</span>.</p>



<p class="gatha1"> Āgantvā theyyacittena, pacchā taṃ gaṇhato siyā;</p>



<p class="gathalast">Pārājikaṃ taduddhāre, sālaye sāmike gate.</p>



<p class="hangnum"><a name="para197"></a><span class="paranum">197</span>.</p>



<p class="gatha1"> Gaṇhato sakasaññāya, gahaṇe pana rakkhati;</p>



<p class="gathalast">Bhaṇḍadeyyaṃ tathā paṃsu-kūlasaññāya gaṇhato.</p>



<p class="hangnum"><a name="para198"></a><span class="paranum">198</span>.</p>



<p class="gatha1"> ‘‘Tiṭṭha <a name="M0.0020"></a> tiṭṭhā’’ti vutto ca, chaḍḍetvā pana bhaṇḍakaṃ;</p>



<p class="gathalast">Katvāva dhuranikkhepaṃ, bhīto corā palāyati.</p>



<p class="hangnum"><a name="para199"></a><span class="paranum">199</span>.</p>



<p class="gatha1"> Gaṇhato theyyacittena, uddhāre dukkaṭaṃ puna;</p>



<p class="gathalast">Dātabbamāharāpente, adentassa parājayo.</p>



<p class="hangnum"><a name="para200"></a><span class="paranum">200</span>.</p>



<p class="gatha1"> ‘‘Kasmā? Tassa payogena, chaḍḍitattā’’ti sādaraṃ;</p>



<p class="gathalast"><span class="bld">Mahāaṭṭhakathāyaṃ</span> tu, vuttamaññāsu nāgataṃ.</p>



<p class="centered">Haraṇakathā.</p>



<p class="hangnum"><a name="para201"></a><span class="paranum">201</span>.</p>



<p class="gatha1"> Sampajānamusāvādaṃ, ‘‘na gaṇhāmī’’ti bhāsato;</p>



<p class="gathalast">Adinnādānapubbattā, dukkaṭaṃ hoti bhikkhuno.</p>



<p class="hangnum"><a name="para202"></a><span class="paranum">202</span>.</p>



<p class="gatha1"> ‘‘Raho <a name="V0.0018"></a> mayā panetassa, ṭhapitaṃ kiṃ nu dassati’’;</p>



<p class="gathalast">Iccevaṃ vimatuppāde, tassa thullaccayaṃ siyā.</p>



<p class="hangnum"><a name="para203"></a><span class="paranum">203</span>.</p>



<p class="gatha1"> Tasmiṃ dāne nirussāhe, paro ce nikkhipe dhuraṃ;</p>



<p class="gathalast">Ubhinnaṃ dhuranikkhepe, bhikkhu hoti parājito.</p>



<p class="hangnum"><a name="para204"></a><span class="paranum">204</span>.</p>



<p class="gatha1"> Cittenādātukāmova, ‘‘dassāmī’’ti mukhena ce;</p>



<p class="gathalast">Vadato dhuranikkhepe, sāmino hi parājayo.</p>



<p class="centered">Upanidhikathā.</p>



<p class="hangnum"><a name="para205"></a><span class="paranum">205</span>.</p>



<p class="gatha1"> Suṅkaghātassa antova, ṭhatvā pāteti ce bahi;</p>



<p class="gathalast">Dhuvaṃ patati ce hatthā, muttamatte parājayo.</p>



<p class="hangnum"><a name="para206"></a><span class="paranum">206</span>.</p>



<p class="gatha1"> Taṃ rukkhe khāṇuke vāpi, hutvā paṭihataṃ puna;</p>



<p class="gathalast">Vātukkhittampi vā anto, sace patati rakkhati.</p>



<p class="hangnum"><a name="para207"></a><span class="paranum">207</span>.</p>



<p class="gatha1"> Patitvā <a name="M0.0021"></a> bhūmiyaṃ pacchā, vaṭṭantaṃ pana bhaṇḍakaṃ;</p>



<p class="gathalast">Sace pavisatyantova, tassa pārājikaṃ siyā.</p>



<p class="hangnum"><a name="para208"></a><span class="paranum">208</span>.</p>



<p class="gatha1"> Ṭhatvā ṭhatvā pavaṭṭantaṃ, paviṭṭhaṃ ce parājayo;</p>



<p class="gathalast">Atiṭṭhamānaṃ vaṭṭitvā, paviṭṭhaṃ pana rakkhati.</p>



<p class="hangnum"><a name="para209"></a><span class="paranum">209</span>.</p>



<p class="gatha1"> Iti vuttaṃ daḷhaṃ katvā, <span class="bld">kurundaṭṭhakathā</span>disu;</p>



<p class="gathalast">Sārato taṃ gahetabbaṃ, yuttaṃ viya ca dissati.</p>



<p class="hangnum"><a name="para210"></a><span class="paranum">210</span>.</p>



<p class="gatha1"> Sayaṃ vā yadi vaṭṭeti, vaṭṭāpeti parena vā;</p>



<p class="gathalast">Aṭṭhatvā vaṭṭamānaṃ taṃ, gataṃ nāsakaraṃ siyā.</p>



<p class="hangnum"><a name="para211"></a><span class="paranum">211</span>.</p>



<p class="gatha1"> Ṭhatvā ṭhatvā sace anto, bahi gacchati rakkhati;</p>



<p class="gathalast">Ṭhapite suddhacittena, sayaṃ vaṭṭati vaṭṭati.</p>



<p class="hangnum"><a name="para212"></a><span class="paranum">212</span>.</p>



<p class="gatha1"> Gacchante pana yāne vā, gaje vā taṃ ṭhapeti ce;</p>



<p class="gathalast">Bahi nīharaṇatthāya, nāvahāropi nīhaṭe.</p>



<p class="hangnum"><a name="para213"></a><span class="paranum">213</span>.</p>



<p class="gatha1"> Ṭhapite ṭhitayāne vā, payogena vinā gate;</p>



<p class="gathalast">Satipi theyyacittasmiṃ, avahāro na vijjati.</p>



<p class="hangnum"><a name="para214"></a><span class="paranum">214</span>.</p>



<p class="gatha1"> Sace pājeti taṃ yānaṃ, ṭhapetvā yānake maṇiṃ;</p>



<p class="gathalast">Siyā pārājikaṃ tassa, sīmātikkamane pana.</p>



<p class="hangnum"><a name="para215"></a><span class="paranum">215</span>.</p>



<p class="gatha1"> Suṅkaṭṭhāne <a name="V0.0019"></a> mataṃ suṅkaṃ, gantuṃ datvāva vaṭṭati;</p>



<p class="gathalast">Seso idha kathāmaggo, araññaṭṭhakathāsamo.</p>



<p class="centered">Suṅkaghātakathā.</p>



<p class="hangnum"><a name="para216"></a><span class="paranum">216</span>.</p>



<p class="gatha1"> <span class="bld">Antojātaṃ dhanakkītaṃ,</span> dinnaṃ vā pana kenaci;</p>



<p class="gathalast">Dāsaṃ <span class="bld">karamarānītaṃ,</span> harantassa parājayo.</p>



<p class="hangnum"><a name="para217"></a><span class="paranum">217</span>.</p>



<p class="gatha1"> Bhujissaṃ vā harantassa, mānusaṃ mātarāpi vā;</p>



<p class="gathalast">Pitarāṭhapitaṃ vāpi, avahāro na vijjati.</p>



<p class="hangnum"><a name="para218"></a><span class="paranum">218</span>.</p>



<p class="gatha1"> Taṃ <a name="M0.0022"></a> palāpetukāmova, ukkhipitvā bhujehi vā;</p>



<p class="gathalast">Taṃ ṭhitaṭṭhānato kiñci, saṅkāmeti parājayo.</p>



<p class="hangnum"><a name="para219"></a><span class="paranum">219</span>.</p>



<p class="gatha1"> Tajjetvā padasā dāsaṃ, nentassa padavārato;</p>



<p class="gathalast">Honti āpattiyo vuttā, tassa thullaccayādayo.</p>



<p class="hangnum"><a name="para220"></a><span class="paranum">220</span>.</p>



<p class="gatha1"> Hatthādīsu gahetvā taṃ, kaḍḍhatopi parājayo;</p>



<p class="gathalast">‘‘Gaccha yāhi palāyā’’ti, vadatopi ayaṃ nayo.</p>



<p class="hangnum"><a name="para221"></a><span class="paranum">221</span>.</p>



<p class="gatha1"> Vegasāva palāyantaṃ, ‘‘palāyā’’ti ca bhāsato;</p>



<p class="gathalast">Hoti pārājikenassa, anāpatti hi bhikkhuno.</p>



<p class="hangnum"><a name="para222"></a><span class="paranum">222</span>.</p>



<p class="gatha1"> Saṇikaṃ pana gacchantaṃ, sace vadati sopi ca;</p>



<p class="gathalast">Sīghaṃ gacchati ce tassa, vacanena parājayo.</p>



<p class="hangnum"><a name="para223"></a><span class="paranum">223</span>.</p>



<p class="gatha1"> Palāyitvā sace aññaṃ, gāmaṃ vā nigamampi vā;</p>



<p class="gathalast">Gataṃ disvā tato tañce, palāpeti parājayo.</p>



<p class="centered">Pāṇakathā.</p>



<p class="hangnum"><a name="para224"></a><span class="paranum">224</span>.</p>



<p class="gatha1"> Theyyā sappakaraṇḍaṃ ce, parāmasati dukkaṭaṃ;</p>



<p class="gathalast">Phandāpeti yathāvatthuṃ, ṭhānato cāvane cuto.</p>



<p class="hangnum"><a name="para225"></a><span class="paranum">225</span>.</p>



<p class="gatha1"> Ugghāṭetvā karaṇḍaṃ tu, sappamuddharato pana;</p>



<p class="gathalast">Karaṇḍatalato mutte, naṅguṭṭhe tu parājayo.</p>



<p class="hangnum"><a name="para226"></a><span class="paranum">226</span>.</p>



<p class="gatha1"> Ghaṃsitvā kaḍḍhato sappaṃ, naṅguṭṭhe mukhavaṭṭito;</p>



<p class="gathalast">Tassa sappakaraṇḍassa, muttamatte parājayo.</p>



<p class="hangnum"><a name="para227"></a><span class="paranum">227</span>.</p>



<p class="gatha1"> Karaṇḍaṃ <a name="V0.0020"></a> vivaritvā ce, pakkosantassa nāmato;</p>



<p class="gathalast">So nikkhamati ce sappo, tassa pārājikaṃ siyā.</p>



<p class="hangnum"><a name="para228"></a><span class="paranum">228</span>.</p>



<p class="gatha1"> Tathā katvā tu maṇḍūka-mūsikānaṃ ravampi vā;</p>



<p class="gathalast">Pakkosantassa nāmena, nikkhantepi parājayo.</p>



<p class="hangnum"><a name="para229"></a><span class="paranum">229</span>.</p>



<p class="gatha1"> Mukhaṃ <a name="M0.0023"></a> avivaritvāva, karontassevameva ca;</p>



<p class="gathalast">Yena kenaci nikkhante, sappe pārājikaṃ siyā.</p>



<p class="hangnum"><a name="para230"></a><span class="paranum">230</span>.</p>



<p class="gatha1"> Mukhe vivarite sappo, sayameva palāyati;</p>



<p class="gathalast">Na pakkosati ce tassa, bhaṇḍadeyyamudīritaṃ.</p>



<p class="centered">Apadakathā.</p>



<p class="hangnum"><a name="para231"></a><span class="paranum">231</span>.</p>



<p class="gatha1"> Theyyacittena yo hatthiṃ, karotāmasanādayo;</p>



<p class="gathalast">Honti āpattiyo tassa, tividhā dukkaṭādayo.</p>



<p class="hangnum"><a name="para232"></a><span class="paranum">232</span>.</p>



<p class="gatha1"> Sālāyaṃ ṭhitahatthissa, antovatthaṅgaṇesupi;</p>



<p class="gathalast">Ṭhānaṃ sālā ca vatthu ca, aṅgaṇaṃ sakalaṃ siyā.</p>



<p class="hangnum"><a name="para233"></a><span class="paranum">233</span>.</p>



<p class="gatha1"> Abaddhassa hi baddhassa, ṭhitaṭṭhānañca bandhanaṃ;</p>



<p class="gathalast">Tasmā tesaṃ vasā hatthiṃ, harato kāraye budho.</p>



<p class="hangnum"><a name="para234"></a><span class="paranum">234</span>.</p>



<p class="gatha1"> Nagarassa bahiddhā tu, ṭhitassa pana hatthino;</p>



<p class="gathalast">Ṭhitaṭṭhānaṃ bhave ṭhānaṃ, padavārena kāraye.</p>



<p class="hangnum"><a name="para235"></a><span class="paranum">235</span>.</p>



<p class="gatha1"> Nipannassa gajassekaṃ, ṭhānaṃ taṃ uṭṭhapeti ce;</p>



<p class="gathalast">Tasmiṃ uṭṭhitamatte tu, tassa pārājikaṃ siyā.</p>



<p class="hangnum"><a name="para236"></a><span class="paranum">236</span>.</p>



<p class="gatha1"> Eseva ca nayo ñeyyo, turaṅgamahisādisu;</p>



<p class="gathalast">Natthi kiñcipi vattabbaṃ, dvipadepi bahuppade.</p>



<p class="centered">Catuppadakathā.</p>



<p class="hangnum"><a name="para237"></a><span class="paranum">237</span>.</p>



<p class="gatha1"> Paresanti vijānitvā, paresaṃ santakaṃ dhanaṃ;</p>



<p class="gathalast">Garukaṃ theyyacittena, ṭhānā cāveti ce cuto.</p>



<p class="hangnum"><a name="para238"></a><span class="paranum">238</span>.</p>



<p class="gatha1"> Anāpatti sasaññissa, tiracchānapariggahe;</p>



<p class="gathalast">Tāvakālikavissāsa-ggāhe petapariggahe.</p>



<p class="hangnum"><a name="para239"></a><span class="paranum">239</span>.</p>



<p class="gatha1"> Yo <a name="M0.0024"></a><a name="V0.0021"></a> panettha ca vattabbo, <span class="bld">pāḷimuttavinicchayo</span>;</p>



<p class="gathalast">Taṃ mayaṃ paratoyeva, bhaṇissāma pakiṇṇake.</p>



<p class="hangnum"><a name="para240"></a><span class="paranum">240</span>.</p>



<p class="gatha1"> Parājitānekamalena vuttaṃ;</p>



<p class="gatha2">Pārājikaṃ yaṃ dutiyaṃ jinena;</p>



<p class="gatha3">Vutto samāsena mayassa cattho;</p>



<p class="gathalast">Vattuṃ asesena hi ko samattho.</p>



<p class="centered">Iti vinayavinicchaye dutiyapārājikakathā niṭṭhitā.</p>



<p class="subhead">Tatiyapārājikakathā</p>



<p class="hangnum"><a name="para241"></a><span class="paranum">241</span>.</p>



<p class="gatha1"> Manussajātiṃ jānanto, jīvitā yo viyojaye;</p>



<p class="gathalast">Nikkhipeyyassa satthaṃ vā, vadeyya maraṇe guṇaṃ.</p>



<p class="hangnum"><a name="para242"></a><span class="paranum">242</span>.</p>



<p class="gatha1"> Deseyya maraṇūpāyaṃ, hotāyampi parājito;</p>



<p class="gathalast">Asandheyyova so ñeyyo, dvedhā bhinnasilā viya.</p>



<p class="hangnum"><a name="para243"></a><span class="paranum">243</span>.</p>



<p class="gatha1"> Vuttā pāṇātipātassa, payogā cha mahesinā;</p>



<p class="gathalast">Sāhatthiko tathāṇatti-nissaggithāvarādayo.</p>



<p class="hangnum"><a name="para244"></a><span class="paranum">244</span>.</p>



<p class="gatha1"> Tattha kāyena vā kāya-paṭibaddhena vā sayaṃ;</p>



<p class="gathalast">Mārentassa paraṃ ghāto, ayaṃ <span class="bld">sāhatthiko</span> mato.</p>



<p class="hangnum"><a name="para245"></a><span class="paranum">245</span>.</p>



<p class="gatha1"> ‘‘Evaṃ tvaṃ paharitvā taṃ, mārehī’’ti ca bhikkhuno;</p>



<p class="gathalast">Parassāṇāpanaṃ nāma, aya<span class="bld">māṇattiko</span> nayo.</p>



<p class="hangnum"><a name="para246"></a><span class="paranum">246</span>.</p>



<p class="gatha1"> Dūraṃ māretukāmassa, usuādinipātanaṃ;</p>



<p class="gathalast">Kāyena paṭibaddhena, ayaṃ <span class="bld">nissaggiyo</span> vidhi.</p>



<p class="hangnum"><a name="para247"></a><span class="paranum">247</span>.</p>



<p class="gatha1"> Asañcārimupāyena, māraṇatthaṃ parassa ca;</p>



<p class="gathalast">Opātādividhānaṃ tu, payogo <span class="bld">thāvaro</span> ayaṃ.</p>



<p class="hangnum"><a name="para248"></a><span class="paranum">248</span>.</p>



<p class="gatha1"> Paraṃ <a name="M0.0025"></a><a name="V0.0022"></a> māretukāmassa, vijjāya jappanaṃ pana;</p>



<p class="gathalast">Ayaṃ <span class="bld">vijjāmayo</span> nāma, payogo pañcamo mato.</p>



<p class="hangnum"><a name="para249"></a><span class="paranum">249</span>.</p>



<p class="gatha1"> Samatthā māraṇe yā ca, iddhi kammavipākajā;</p>



<p class="gathalast">Aya<span class="bld">middhimayo</span> nāma, payogo samudīrito.</p>



<p class="hangnum"><a name="para250"></a><span class="paranum">250</span>.</p>



<p class="gatha1"> Ekeko duvidho tattha, hotīti paridīpito;</p>



<p class="gathalast">Uddesopi anuddeso, bhedo tesamayaṃ pana.</p>



<p class="hangnum"><a name="para251"></a><span class="paranum">251</span>.</p>



<p class="gatha1"> Bahusvapi yamuddissa, pahāraṃ deti ce pana;</p>



<p class="gathalast">Maraṇena ca tasseva, kammunā tena bajjhati.</p>



<p class="hangnum"><a name="para252"></a><span class="paranum">252</span>.</p>



<p class="gatha1"> Anuddissa pahārepi, yassa kassaci dehino;</p>



<p class="gathalast">Pahārappaccayā tassa, maraṇaṃ ce parājayo.</p>



<p class="hangnum"><a name="para253"></a><span class="paranum">253</span>.</p>



<p class="gatha1"> Mate pahaṭamatte vā, pacchā mubhayathāpi ca;</p>



<p class="gathalast">Hantā pahaṭamattasmiṃ, kammunā tena bajjhati.</p>



<p class="hangnum"><a name="para254"></a><span class="paranum">254</span>.</p>



<p class="gatha1"> Evaṃ sāhatthiko ñeyyo, tathā āṇattikopi ca;</p>



<p class="gathalast">Ettāvatā samāsena, dve payogā hi dassitā.</p>



<p class="hangnum"><a name="para255"></a><span class="paranum">255</span>.</p>



<p class="gatha1"> Vatthu kālo ca deso ca, satthañca iriyāpatho;</p>



<p class="gathalast">Karaṇassa visesoti, cha āṇattiniyāmakā.</p>



<p class="hangnum"><a name="para256"></a><span class="paranum">256</span>.</p>



<p class="gatha1"> Māretabbo hi yo tattha, so <span class="bld">‘‘vatthū’’</span>ti pavuccati;</p>



<p class="gathalast">Pubbaṇhādi siyā <span class="bld">kālo,</span> sattānaṃ yobbanādi ca.</p>



<p class="hangnum"><a name="para257"></a><span class="paranum">257</span>.</p>



<p class="gatha1"> <span class="bld">Deso</span> gāmādi viññeyyo, <span class="bld">satthaṃ</span> taṃ sattamāraṇaṃ;</p>



<p class="gathalast">Māretabbassa sattassa, nisajjādi<span class="bld">riyāpatho</span>.</p>



<p class="hangnum"><a name="para258"></a><span class="paranum">258</span>.</p>



<p class="gatha1"> Vijjhanaṃ bhedanañcāpi, chedanaṃ tāḷanampi vā;</p>



<p class="gathalast">Evamādividhoneko, <span class="bld">viseso karaṇassa</span> tu.</p>



<p class="hangnum"><a name="para259"></a><span class="paranum">259</span>.</p>



<p class="gatha1"> ‘‘Yaṃ mārehī’’ti āṇatto, aññaṃ māreti ce tato;</p>



<p class="gathalast">‘‘Purato paharitvāna, mārehī’’ti ca bhāsito.</p>



<p class="hangnum"><a name="para260"></a><span class="paranum">260</span>.</p>



<p class="gatha1"> Pacchato <a name="M0.0026"></a> passato vāpi, paharitvāna mārite;</p>



<p class="gathalast">Vatthāṇatti visaṅketā, mūlaṭṭho pana muccati.</p>



<p class="hangnum"><a name="para261"></a><span class="paranum">261</span>.</p>



<p class="gatha1"> <span class="bld">Vatthuṃ</span> taṃ avirajjhitvā, yathāṇattiñca mārite;</p>



<p class="gathalast">Ubhayesaṃ yathākālaṃ, kammabaddho udīrito.</p>



<p class="hangnum"><a name="para262"></a><span class="paranum">262</span>.</p>



<p class="gatha1"> Āṇatto <a name="V0.0023"></a> ‘‘ajja pubbaṇhe, mārehī’’ti ca yo pana;</p>



<p class="gathalast">So ce māreti sāyanhe, mūlaṭṭho parimuccati.</p>



<p class="hangnum"><a name="para263"></a><span class="paranum">263</span>.</p>



<p class="gatha1"> Āṇattasseva so vutto;</p>



<p class="gatha2">Kammabaddho mahesinā;</p>



<p class="gatha3">Kālassa hi visaṅketā;</p>



<p class="gathalast">Doso nāṇāpakassa so.</p>



<p class="hangnum"><a name="para264"></a><span class="paranum">264</span>.</p>



<p class="gatha1"> ‘‘Ajja mārehi pubbaṇhe, svevā’’ti aniyāmite;</p>



<p class="gathalast">Yadā kadāci pubbaṇhe, visaṅketo na mārite.</p>



<p class="hangnum"><a name="para265"></a><span class="paranum">265</span>.</p>



<p class="gatha1"> Eteneva upāyena, <span class="bld">kālabhedesu</span> sabbaso;</p>



<p class="gathalast">Saṅketo ca visaṅketo, veditabbo vibhāvinā.</p>



<p class="hangnum"><a name="para266"></a><span class="paranum">266</span>.</p>



<p class="gatha1"> ‘‘Imaṃ gāme ṭhitaṃ veriṃ, mārehī’’ti ca bhāsito;</p>



<p class="gathalast">Sace so pana māreti, ṭhitaṃ taṃ yattha katthaci.</p>



<p class="hangnum"><a name="para267"></a><span class="paranum">267</span>.</p>



<p class="gatha1"> Natthi tassa visaṅketo, ubho bajjhanti kammunā;</p>



<p class="gathalast">‘‘Gāmeyevā’’ti āṇatto, vane vā sāvadhāraṇaṃ.</p>



<p class="hangnum"><a name="para268"></a><span class="paranum">268</span>.</p>



<p class="gatha1"> ‘‘Vaneyevā’’ti vā vutto, gāme māreti cepi vā;</p>



<p class="gathalast">Visaṅketo viññātabbo, mūlaṭṭho parimuccati.</p>



<p class="hangnum"><a name="para269"></a><span class="paranum">269</span>.</p>



<p class="gatha1"> Eteneva upāyena, <span class="bld">sabbadesesu</span> bhedato;</p>



<p class="gathalast">Saṅketo ca visaṅketo, veditabbova viññunā.</p>



<p class="hangnum"><a name="para270"></a><span class="paranum">270</span>.</p>



<p class="gatha1"> ‘‘Satthena pana mārehi, āṇatto’’ti ca kenaci;</p>



<p class="gathalast">Yena kenaci satthena, visaṅketo na mārite.</p>



<p class="hangnum"><a name="para271"></a><span class="paranum">271</span>.</p>



<p class="gatha1"> ‘‘Iminā <a name="M0.0027"></a> vāsinā hī’’ti, vutto aññena vāsinā;</p>



<p class="gathalast">‘‘Imassāsissa vāpi tvaṃ, dhārāyetāya māraya’’.</p>



<p class="hangnum"><a name="para272"></a><span class="paranum">272</span>.</p>



<p class="gatha1"> Iti vutto sace veriṃ, dhārāya itarāya vā;</p>



<p class="gathalast">Tharunā vāpi tuṇḍena, visaṅketova mārite.</p>



<p class="hangnum"><a name="para273"></a><span class="paranum">273</span>.</p>



<p class="gatha1"> Eteneva upāyena, <span class="bld">sabbāvudhakajātisu</span>;</p>



<p class="gathalast">Saṅketo ca visaṅketo, veditabbo visesato.</p>



<p class="hangnum"><a name="para274"></a><span class="paranum">274</span>.</p>



<p class="gatha1"> ‘‘Gacchantamenaṃ mārehi’’, iti vutto parena so;</p>



<p class="gathalast">Māreti naṃ nisinnaṃ ce, visaṅketo na vijjati.</p>



<p class="hangnum"><a name="para275"></a><span class="paranum">275</span>.</p>



<p class="gatha1"> ‘‘Nisinnaṃyeva <a name="V0.0024"></a> mārehi’’, ‘‘gacchantaṃyeva vā’’ti ca;</p>



<p class="gathalast">Vutto māreti gacchantaṃ, nisinnaṃ vā yathākkamaṃ.</p>



<p class="hangnum"><a name="para276"></a><span class="paranum">276</span>.</p>



<p class="gatha1"> Visaṅketanti ñātabbaṃ, bhikkhunā vinayaññunā;</p>



<p class="gathalast">Eseva ca nayo ñeyyo, <span class="bld">sabbiriyāpathesu</span> ca.</p>



<p class="hangnum"><a name="para277"></a><span class="paranum">277</span>.</p>



<p class="gatha1"> ‘‘Mārehī’’ti ca vijjhitvā, āṇatto hi parena so;</p>



<p class="gathalast">Vijjhitvāva tamāreti, visaṅketo na vijjati.</p>



<p class="hangnum"><a name="para278"></a><span class="paranum">278</span>.</p>



<p class="gatha1"> ‘‘Mārehī’’ti ca vijjhitvā, āṇatto hi parena so;</p>



<p class="gathalast">Chinditvā yadi māreti, visaṅketova hoti so.</p>



<p class="hangnum"><a name="para279"></a><span class="paranum">279</span>.</p>



<p class="gatha1"> Eteneva upāyena, sabbesu <span class="bld">karaṇesupi</span>;</p>



<p class="gathalast">Saṅkete ca visaṅkete, veditabbo vinicchayo.</p>



<p class="hangnum"><a name="para280"></a><span class="paranum">280</span>.</p>



<p class="gatha1"> Dīghaṃ rassaṃ kisaṃ thūlaṃ, kāḷaṃ odātameva vā;</p>



<p class="gathalast">Āṇatto aniyāmetvā, mārehīti ca kenaci.</p>



<p class="hangnum"><a name="para281"></a><span class="paranum">281</span>.</p>



<p class="gatha1"> Sopi yaṃ kiñci āṇatto, sace māreti tādisaṃ;</p>



<p class="gathalast">Natthi tattha visaṅketo, ubhinnampi parājayo.</p>



<p class="hangnum"><a name="para282"></a><span class="paranum">282</span>.</p>



<p class="gatha1"> Manussaṃ kiñci uddissa, sace khaṇativāṭakaṃ;</p>



<p class="gathalast">Khaṇantassa ca opātaṃ, hoti āpatti dukkaṭaṃ.</p>



<p class="hangnum"><a name="para283"></a><span class="paranum">283</span>.</p>



<p class="gatha1"> Dukkhassuppattiyā <a name="M0.0028"></a> tattha, tassa thullaccayaṃ siyā;</p>



<p class="gathalast">Patitvā ca mate tasmiṃ, tassa pārājikaṃ bhave.</p>



<p class="hangnum"><a name="para284"></a><span class="paranum">284</span>.</p>



<p class="gatha1"> Nipatitvā panaññasmiṃ, mate doso na vijjati;</p>



<p class="gathalast">Anuddissakamopāto, khato hoti sace pana.</p>



<p class="hangnum"><a name="para285"></a><span class="paranum">285</span>.</p>



<p class="gatha1"> ‘‘Patitvā ettha yo koci, maratū’’ti hi yattakā;</p>



<p class="gathalast">Maranti nipatitvā ce, dosā hontissa tattakā.</p>



<p class="hangnum"><a name="para286"></a><span class="paranum">286</span>.</p>



<p class="gatha1"> Ānantariyavatthusmiṃ, ānantariyakaṃ vade;</p>



<p class="gathalast">Tathā thullaccayādīnaṃ, honti thullaccayādayo.</p>



<p class="hangnum"><a name="para287"></a><span class="paranum">287</span>.</p>



<p class="gatha1"> Patitvā gabbhinī tasmiṃ, sagabbhā ce marissati;</p>



<p class="gathalast">Honti pāṇātipātā dve, ekovekekadhaṃsane.</p>



<p class="hangnum"><a name="para288"></a><span class="paranum">288</span>.</p>



<p class="gatha1"> Anubandhettha corehi, patitvā ce marissati;</p>



<p class="gathalast">Opātakhaṇakasseva, hoti pārājikaṃ kira.</p>



<p class="hangnum"><a name="para289"></a><span class="paranum">289</span>.</p>



<p class="gatha1"> Verino <a name="V0.0025"></a> tattha pātetvā, sace mārenti verino;</p>



<p class="gathalast">Patitaṃ tattha mārenti, nīharitvā sace bahi.</p>



<p class="hangnum"><a name="para290"></a><span class="paranum">290</span>.</p>



<p class="gatha1"> Nibbattitvā hi opāte, matā ce opapātikā;</p>



<p class="gathalast">Asakkontā ca nikkhantuṃ, sabbattha ca parājayo.</p>



<p class="hangnum"><a name="para291"></a><span class="paranum">291</span>.</p>



<p class="gatha1"> Yakkhādayo panuddissa, khaṇane dukkhasambhave;</p>



<p class="gathalast">Dukkaṭaṃ maraṇe vatthu-vasā thullaccayādayo.</p>



<p class="hangnum"><a name="para292"></a><span class="paranum">292</span>.</p>



<p class="gatha1"> Manusseyeva uddissa, khate opātake pana;</p>



<p class="gathalast">Anāpatti patitvā hi, yakkhādīsu matesupi.</p>



<p class="hangnum"><a name="para293"></a><span class="paranum">293</span>.</p>



<p class="gatha1"> Tathā yakkhādayo pāṇe, khate uddissa bhikkhunā;</p>



<p class="gathalast">Nipatitvā marantesu, manussesupyayaṃ nayo.</p>



<p class="hangnum"><a name="para294"></a><span class="paranum">294</span>.</p>



<p class="gatha1"> ‘‘Pāṇino ettha bajjhitvā, marantū’’ti anuddisaṃ;</p>



<p class="gathalast">Pāsaṃ oḍḍeti yo tattha, sace bajjhanti pāṇino.</p>



<p class="hangnum"><a name="para295"></a><span class="paranum">295</span>.</p>



<p class="gatha1"> Hatthato muttamattasmiṃ, tassa pārājikaṃ siyā;</p>



<p class="gathalast">Ānantariyavatthusmiṃ, ānantariyameva ca.</p>



<p class="hangnum"><a name="para296"></a><span class="paranum">296</span>.</p>



<p class="gatha1"> Uddissa <a name="M0.0029"></a> hi kate pāse, yaṃ panuddissa oḍḍito;</p>



<p class="gathalast">Bandhanesu tadaññesaṃ, anāpatti pakāsitā.</p>



<p class="hangnum"><a name="para297"></a><span class="paranum">297</span>.</p>



<p class="gatha1"> Mūlena vā mudhā vāpi, dinne pāse parassa hi;</p>



<p class="gathalast">Mūlaṭṭhasseva hotīti, kammabaddho niyāmito.</p>



<p class="hangnum"><a name="para298"></a><span class="paranum">298</span>.</p>



<p class="gatha1"> Yena laddho sace lopi, pāsamuggaḷitampi vā;</p>



<p class="gathalast">Thiraṃ vāpi karotevaṃ, ubhinnaṃ kammabandhanaṃ.</p>



<p class="hangnum"><a name="para299"></a><span class="paranum">299</span>.</p>



<p class="gatha1"> Yo pāsaṃ uggaḷāpetvā, yāti pāpabhayā sace;</p>



<p class="gathalast">Taṃ disvā puna aññopi, saṇṭhapeti hi tattha ca.</p>



<p class="hangnum"><a name="para300"></a><span class="paranum">300</span>.</p>



<p class="gatha1"> Baddhā baddhā maranti ce, mūlaṭṭho na ca muccati;</p>



<p class="gathalast">Ṭhapetvā gahitaṭṭhāne, pāsayaṭṭhiṃ vimuccati.</p>



<p class="hangnum"><a name="para301"></a><span class="paranum">301</span>.</p>



<p class="gatha1"> Gopetvāpi na mokkho hi, pāsayaṭṭhiṃ sayaṃkataṃ;</p>



<p class="gathalast">Tamañño puna gaṇhitvā, saṇṭhapeti sace pana.</p>



<p class="hangnum"><a name="para302"></a><span class="paranum">302</span>.</p>



<p class="gatha1"> Tappaccayā marantesu, mūlaṭṭho na ca muccati;</p>



<p class="gathalast">Nāsetvā sabbaso vā taṃ, jhāpetvā vā vimuccati.</p>



<p class="hangnum"><a name="para303"></a><span class="paranum">303</span>.</p>



<p class="gatha1"> Ropentassa <a name="V0.0026"></a> ca sūlaṃ vā, sajjentassa adūhalaṃ;</p>



<p class="gathalast">Opātena ca pāsena, sadisova vinicchayo.</p>



<p class="hangnum"><a name="para304"></a><span class="paranum">304</span>.</p>



<p class="gatha1"> Anāpatti asañcicca, ajānantassa bhikkhuno;</p>



<p class="gathalast">Tathāmaraṇacittassa, matepyummattakādino.</p>



<p class="hangnum"><a name="para305"></a><span class="paranum">305</span>.</p>



<p class="gatha1"> Manussapāṇimhi ca pāṇasaññitā;</p>



<p class="gatha2">Sacassa cittaṃ maraṇūpasaṃhitaṃ;</p>



<p class="gatha3">Upakkamo tena ca tassa nāso;</p>



<p class="gathalast">Pañcettha aṅgāni manussaghāte.</p>



<p class="centered">Iti vinayavinicchaye tatiyapārājikakathā niṭṭhitā.</p>



<p class="subhead">Catutthapārājikakathā</p>



<p class="hangnum"><a name="para306"></a><span class="paranum">306</span>.</p>



<p class="gatha1"> Asantamattassitameva <a name="M0.0030"></a> katvā;</p>



<p class="gatha2">Bhavaṃ adhiṭṭhāya ca vattamānaṃ;</p>



<p class="gatha3">Aññāpadesañca vinādhimānaṃ;</p>



<p class="gathalast">Jhānādibhedaṃ samudācareyya.</p>



<p class="hangnum"><a name="para307"></a><span class="paranum">307</span>.</p>



<p class="gatha1"> Kāyena vācāyapi vā tadatthe;</p>



<p class="gatha2">Ñāteva viññattipathe abhabbo;</p>



<p class="gatha3">Yatheva tālo pana matthakasmiṃ;</p>



<p class="gathalast">Chinno abhabbo puna ruḷhibhāve.</p>



<p class="hangnum"><a name="para308"></a><span class="paranum">308</span>.</p>



<p class="gatha1"> Asantamevattani yo parassa;</p>



<p class="gatha2">Dīpeti jhānādimanantaraṃ so;</p>



<p class="gatha3">Jānāti ce hoti cuto hi no ce;</p>



<p class="gathalast">Jānāti thullaccayamassa hoti.</p>



<p class="hangnum"><a name="para309"></a><span class="paranum">309</span>.</p>



<p class="gatha1"> ‘‘Yo <a name="V0.0027"></a> te vihāre vasatīdha bhikkhu;</p>



<p class="gatha2">So jhānalābhī’’ti ca dīpite ce;</p>



<p class="gatha3">Jānāti thullaccayamassa no ce;</p>



<p class="gathalast">Jānāti taṃ dukkaṭameva hoti.</p>



<p class="hangnum"><a name="para310"></a><span class="paranum">310</span>.</p>



<p class="gatha1"> Asantamevattani dhammametaṃ;</p>



<p class="gatha2">Atthīti katvā vadatodhimānā;</p>



<p class="gatha3">Vutto anāpattinayo panevaṃ;</p>



<p class="gathalast">Avattukāmassa tathādikassa.</p>



<p class="hangnum"><a name="para311"></a><span class="paranum">311</span>.</p>



<p class="gatha1"> Pāpicchatā tassa asantabhāvo;</p>



<p class="gatha2">Ārocanañceva manussakassa;</p>



<p class="gatha3">Naññāpadesena tadeva ñāṇaṃ;</p>



<p class="gathalast">Pañcettha aṅgāni vadanti dhīrā.</p>



<p class="hangnum"><a name="para312"></a><span class="paranum">312</span>.</p>



<p class="gatha1"> Paṭhame dutiye cante, pariyāyo na vijjati;</p>



<p class="gathalast">Dutiye tatiyeyeva, āṇatti na panetare.</p>



<p class="hangnum"><a name="para313"></a><span class="paranum">313</span>.</p>



<p class="gatha1"> Ādi <a name="M0.0031"></a> mekasamuṭṭhānaṃ, duvaṅgaṃ kāyacittato;</p>



<p class="gathalast">Sesā ca tisamuṭṭhānā, tesamaṅgāni satta tu.</p>



<p class="hangnum"><a name="para314"></a><span class="paranum">314</span>.</p>



<p class="gatha1"> Sukhopekkhāyutaṃ ādi, tatiyaṃ dukkhavedanaṃ;</p>



<p class="gathalast">Dutiyañca catutthañca, tivedanamudīritaṃ.</p>



<p class="hangnum"><a name="para315"></a><span class="paranum">315</span>.</p>



<p class="gatha1"> Paṭhamassaṭṭha cittāni, tatiyassa duve pana;</p>



<p class="gathalast">Dutiyassa catutthassa, dasa cittāni labbhare.</p>



<p class="hangnum"><a name="para316"></a><span class="paranum">316</span>.</p>



<p class="gatha1"> Tasmā sacittakaṃ vuttaṃ, sabbametaṃ catubbidhaṃ;</p>



<p class="gathalast">Kriyā saññāvimokkhañca, lokavajjanti dīpitaṃ.</p>



<p class="hangnum"><a name="para317"></a><span class="paranum">317</span>.</p>



<p class="gatha1"> Idamāpattiyaṃyeva, vidhānaṃ pana yujjati;</p>



<p class="gathalast">Tasmā āpattiyaṃyeva, gahetabbaṃ vibhāvinā.</p>



<p class="hangnum"><a name="para318"></a><span class="paranum">318</span>.</p>



<p class="gatha1"> Mudupiṭṭhi ca lambī ca, mukhaggāhī nisīdako;</p>



<p class="gathalast">Pārājikā ime tesaṃ, cattāro anulomikā.</p>



<p class="hangnum"><a name="para319"></a><span class="paranum">319</span>.</p>



<p class="gatha1"> Bhikkhunīnañca cattāri, vibbhantā bhikkhunī sayaṃ;</p>



<p class="gathalast">Tathā ekādasābhabbā, sabbete catuvīsati.</p>



<p class="hangnum"><a name="para320"></a><span class="paranum">320</span>.</p>



<p class="gatha1"> Ime <a name="V0.0028"></a> pārājikā vuttā, catuvīsati puggalā;</p>



<p class="gathalast">Abhabbā bhikkhubhāvāya, sīsacchinnova jīvituṃ.</p>



<p class="hangnum"><a name="para321"></a><span class="paranum">321</span>.</p>



<p class="gatha1"> Paṇḍako ca tiracchāno, ubhatobyañjanopi ca;</p>



<p class="gathalast">Tayo vatthuvipannā hi, ahetupaṭisandhikā.</p>



<p class="hangnum"><a name="para322"></a><span class="paranum">322</span>.</p>



<p class="gatha1"> Pañcānantarikā theyya-saṃvāsopi ca dūsako;</p>



<p class="gathalast">Titthipakkantako ceti, kriyānaṭṭhā panaṭṭha te.</p>



<p class="hangnum"><a name="para323"></a><span class="paranum">323</span>.</p>



<p class="gatha1"> Vinicchayo yo pana sārabhūto;</p>



<p class="gatha2">Pārājikānaṃ kathito mayāyaṃ;</p>



<p class="gatha3">Tassānusārena budhena ñātuṃ;</p>



<p class="gathalast">Sakkā hi sesopi asesatova.</p>



<p class="hangnum"><a name="para324"></a><span class="paranum">324</span>.</p>



<p class="gatha1"> Piṭake <a name="M0.0032"></a> paṭubhāvakare parame;</p>



<p class="gatha2">Vinaye vividhehi nayehi yute;</p>



<p class="gatha3">Paramatthanayaṃ abhipatthayatā;</p>



<p class="gathalast">Pariyāpuṇitabbamayaṃ satataṃ.</p>



<p class="centered">Iti vinayavinicchaye catutthapārājikakathā niṭṭhitā.</p>



<p class="title">Saṅghādisesakathā</p>



<p class="hangnum"><a name="para325"></a><span class="paranum">325</span>.</p>



<p class="gatha1"> Mocetukāmatācittaṃ, vāyāmo sukkamocanaṃ;</p>



<p class="gathalast">Aññatra supinantena, hoti saṅghādisesatā.</p>



<p class="hangnum"><a name="para326"></a><span class="paranum">326</span>.</p>



<p class="gatha1"> Parenupakkamāpetvā, aṅgajātaṃ panattano;</p>



<p class="gathalast">Sukkaṃ yadi vimoceti, garukaṃ tassa niddise.</p>



<p class="hangnum"><a name="para327"></a><span class="paranum">327</span>.</p>



<p class="gatha1"> Sañciccupakkamantassa, aṅgajātaṃ panattano;</p>



<p class="gathalast">Thullaccayaṃ samuddiṭṭhaṃ, sace sukkaṃ na muccati.</p>



<p class="hangnum"><a name="para328"></a><span class="paranum">328</span>.</p>



<p class="gatha1"> Sañciccupakkamantassa<a name="V0.0029"></a>, ākāse kampanenapi;</p>



<p class="gathalast">Hoti thullaccayaṃ tassa, yadi sukkaṃ na muccati.</p>



<p class="hangnum"><a name="para329"></a><span class="paranum">329</span>.</p>



<p class="gatha1"> Vatthiṃ kīḷāya pūretvā, passāvetuṃ na vaṭṭati;</p>



<p class="gathalast">Nimittaṃ pana hatthena, kīḷāpentassa dukkaṭaṃ.</p>



<p class="hangnum"><a name="para330"></a><span class="paranum">330</span>.</p>



<p class="gatha1"> Tissannaṃ pana itthīnaṃ, nimittaṃ rattacetasā;</p>



<p class="gathalast">Purato pacchato vāpi, olokentassa dukkaṭaṃ.</p>



<p class="hangnum"><a name="para331"></a><span class="paranum">331</span>.</p>



<p class="gatha1"> Ekenekaṃ payogena, divasampi ca passato;</p>



<p class="gathalast">Nāpattiyā bhave aṅgaṃ, ummīlananimīlanaṃ.</p>



<p class="hangnum"><a name="para332"></a><span class="paranum">332</span>.</p>



<p class="gatha1"> Amocanādhippāyassa, anupakkamatopi ca;</p>



<p class="gathalast">Supinantena muttasmiṃ, anāpatti pakāsitā.</p>



<p class="centered">Sukkavisaṭṭhikathā.</p>



<p class="hangnum"><a name="para333"></a><span class="paranum">333</span>.</p>



<p class="gatha1"> Āmasanto <a name="M0.0033"></a> manussitthiṃ, kāyasaṃsaggarāgato;</p>



<p class="gathalast">‘‘Manussitthī’’ti saññāya, hoti saṅghādisesiko.</p>



<p class="hangnum"><a name="para334"></a><span class="paranum">334</span>.</p>



<p class="gatha1"> Lomenantamaso lomaṃ, phusantassāpi itthiyā;</p>



<p class="gathalast">Kāyasaṃsaggarāgena, hoti āpatti bhikkhuno.</p>



<p class="hangnum"><a name="para335"></a><span class="paranum">335</span>.</p>



<p class="gatha1"> Itthiyā yadi samphuṭṭho, phassaṃ sevanacetano;</p>



<p class="gathalast">Vāyamitvādhivāseti, hoti saṅghādisesatā.</p>



<p class="hangnum"><a name="para336"></a><span class="paranum">336</span>.</p>



<p class="gatha1"> Ekena pana hatthena, gahetvā dutiyena vā;</p>



<p class="gathalast">Tattha tattha phusantassa, ekāvāpatti dīpitā.</p>



<p class="hangnum"><a name="para337"></a><span class="paranum">337</span>.</p>



<p class="gatha1"> Aggahetvā phusantassa, yāva pādañca sīsato;</p>



<p class="gathalast">Kāyā hatthamamocetvā, ekāva divasampi ca.</p>



<p class="hangnum"><a name="para338"></a><span class="paranum">338</span>.</p>



<p class="gatha1"> Aṅgulīnaṃ tu pañcannaṃ, gahaṇe ekato pana;</p>



<p class="gathalast">Ekāyeva siyāpatti, na hi koṭṭhāsato siyā.</p>



<p class="hangnum"><a name="para339"></a><span class="paranum">339</span>.</p>



<p class="gatha1"> Nānitthīnaṃ sace pañca, gaṇhātyaṅguliyo pana;</p>



<p class="gathalast">Ekato pañca saṅghādi-sesā hontissa bhikkhuno.</p>



<p class="hangnum"><a name="para340"></a><span class="paranum">340</span>.</p>



<p class="gatha1"> Itthiyā vimatissāpi, paṇḍakādikasaññino;</p>



<p class="gathalast">Kāyena itthiyā kāya-sambaddhaṃ phusatopi vā.</p>



<p class="hangnum"><a name="para341"></a><span class="paranum">341</span>.</p>



<p class="gatha1"> Paṇḍake <a name="V0.0030"></a> yakkhipetīsu, tassa thullaccayaṃ siyā;</p>



<p class="gathalast">Dukkaṭaṃ kāyasaṃsagge, tiracchānagatitthiyā.</p>



<p class="hangnum"><a name="para342"></a><span class="paranum">342</span>.</p>



<p class="gatha1"> Bhikkhuno paṭibaddhena, kāyena pana itthiyā;</p>



<p class="gathalast">Kāyena paṭibaddhañca, phusantassapi dukkaṭaṃ.</p>



<p class="hangnum"><a name="para343"></a><span class="paranum">343</span>.</p>



<p class="gatha1"> Itthīnaṃ itthirūpañca, dārulohamayādikaṃ;</p>



<p class="gathalast">Tāsaṃ vatthamalaṅkāraṃ, āmasantassa dukkaṭaṃ.</p>



<p class="hangnum"><a name="para344"></a><span class="paranum">344</span>.</p>



<p class="gatha1"> Tatthajātaphalaṃ khajjaṃ, muggādiṃ tatthajātakaṃ;</p>



<p class="gathalast">Dhaññāni pana sabbāni, āmasantassa dukkaṭaṃ.</p>



<p class="hangnum"><a name="para345"></a><span class="paranum">345</span>.</p>



<p class="gatha1"> Sabbaṃ <a name="M0.0034"></a> dhamanasaṅkhādiṃ, pañcaṅgaturiyampi ca;</p>



<p class="gathalast">Ratanāni ca sabbāni, āmasantassa dukkaṭaṃ.</p>



<p class="hangnum"><a name="para346"></a><span class="paranum">346</span>.</p>



<p class="gatha1"> Sabbamāvudhabhaṇḍañca, jiyā ca dhanudaṇḍako;</p>



<p class="gathalast">Anāmāsamidaṃ sabbaṃ, jālañca saravāraṇaṃ.</p>



<p class="hangnum"><a name="para347"></a><span class="paranum">347</span>.</p>



<p class="gatha1"> Suvaṇṇapaṭibimbādi, cetiyaṃ ārakūṭakaṃ;</p>



<p class="gathalast">Anāmāsanti niddiṭṭhaṃ, <span class="bld">kurundaṭṭhakathāya</span> hi.</p>



<p class="hangnum"><a name="para348"></a><span class="paranum">348</span>.</p>



<p class="gatha1"> Sabbaṃ onahituṃ vāpi, onahāpetumeva vā;</p>



<p class="gathalast">Vādāpetuñca vādetuṃ, vāditaṃ na ca vaṭṭati.</p>



<p class="hangnum"><a name="para349"></a><span class="paranum">349</span>.</p>



<p class="gatha1"> ‘‘Karissāmupahāra’’nti, vuttena pana bhikkhunā;</p>



<p class="gathalast">Pūjā buddhassa kātabbā, vattabbāti ca viññunā.</p>



<p class="hangnum"><a name="para350"></a><span class="paranum">350</span>.</p>



<p class="gatha1"> Sayaṃ phusiyamānassa, itthiyā pana dhuttiyā;</p>



<p class="gathalast">Avāyamitvā kāyena, phassaṃ paṭivijānato.</p>



<p class="hangnum"><a name="para351"></a><span class="paranum">351</span>.</p>



<p class="gatha1"> Anāpatti asañcicca, ajānantassa bhikkhuno;</p>



<p class="gathalast">Mokkhādhippāyino ceva, tathā ummattakādino.</p>



<p class="hangnum"><a name="para352"></a><span class="paranum">352</span>.</p>



<p class="gatha1"> Paṭhamena samānāva, samuṭṭhānādayo pana;</p>



<p class="gathalast">Kāyasaṃsaggarāgassa, tathā sukkavisaṭṭhiyā.</p>



<p class="centered">Kāyasaṃsaggakathā.</p>



<p class="hangnum"><a name="para353"></a><span class="paranum">353</span>.</p>



<p class="gatha1"> Duṭṭhullavācassādena, itthiyā itthisaññino;</p>



<p class="gathalast">Dvinnañca pana maggānaṃ, vaṇṇāvaṇṇavasena ca.</p>



<p class="hangnum"><a name="para354"></a><span class="paranum">354</span>.</p>



<p class="gatha1"> Methunayācanādīhi<a name="V0.0031"></a>, obhāsantassa bhikkhuno;</p>



<p class="gathalast">Viññuṃ antamaso hattha-muddāyapi garuṃ siyā.</p>



<p class="hangnum"><a name="para355"></a><span class="paranum">355</span>.</p>



<p class="gatha1"> ‘‘Sikharaṇīsi<a name="M0.0035"></a>, sambhinnā, ubhatobyañjanā’’ti ca;</p>



<p class="gathalast">Akkosavacanenāpi, garukaṃ tu suṇantiyā.</p>



<p class="hangnum"><a name="para356"></a><span class="paranum">356</span>.</p>



<p class="gatha1"> Punappunobhāsantassa, ekavācāya vā bahū;</p>



<p class="gathalast">Gaṇanāya ca vācānaṃ, itthīnaṃ garukā siyuṃ.</p>



<p class="hangnum"><a name="para357"></a><span class="paranum">357</span>.</p>



<p class="gatha1"> Sā ce nappaṭijānāti, tassa thullaccayaṃ siyā;</p>



<p class="gathalast">Ādissa bhaṇane cāpi, ubbhajāṇumadhakkhakaṃ.</p>



<p class="hangnum"><a name="para358"></a><span class="paranum">358</span>.</p>



<p class="gatha1"> Ubbhakkhakamadhojāṇu-maṇḍalaṃ pana uddisaṃ;</p>



<p class="gathalast">Vaṇṇādibhaṇane kāya-paṭibaddhe ca dukkaṭaṃ.</p>



<p class="hangnum"><a name="para359"></a><span class="paranum">359</span>.</p>



<p class="gatha1"> Thullaccayaṃ bhave tassa, paṇḍake yakkhipetisu;</p>



<p class="gathalast">Adhakkhakobbhajāṇumhi, dukkaṭaṃ paṇḍakādisu.</p>



<p class="hangnum"><a name="para360"></a><span class="paranum">360</span>.</p>



<p class="gatha1"> Ubbhakkhakamadhojāṇu-maṇḍalepi ayaṃ nayo;</p>



<p class="gathalast">Sabbattha dukkaṭaṃ vuttaṃ, tiracchānagatitthiyā.</p>



<p class="hangnum"><a name="para361"></a><span class="paranum">361</span>.</p>



<p class="gatha1"> Atthadhammapurekkhāraṃ, katvā obhāsatopi ca;</p>



<p class="gathalast">Vadatopi anāpatti, purakkhatvānusāsaniṃ.</p>



<p class="hangnum"><a name="para362"></a><span class="paranum">362</span>.</p>



<p class="gatha1"> Tathā ummattakādīnaṃ, samuṭṭhānādayo nayā;</p>



<p class="gathalast">Adinnādānatulyāva, vedanettha dvidhā matā.</p>



<p class="centered">Duṭṭhullavācākathā.</p>



<p class="hangnum"><a name="para363"></a><span class="paranum">363</span>.</p>



<p class="gatha1"> Vaṇṇaṃ panattano kāma-pāricariyāya bhāsato;</p>



<p class="gathalast">Tasmiṃyeva khaṇe sā ce, jānāti garukaṃ siyā.</p>



<p class="hangnum"><a name="para364"></a><span class="paranum">364</span>.</p>



<p class="gatha1"> No ce jānāti sā yakkhi-petidevīsu paṇḍake;</p>



<p class="gathalast">Hoti thullaccayaṃ tassa, sese āpatti dukkaṭaṃ.</p>



<p class="hangnum"><a name="para365"></a><span class="paranum">365</span>.</p>



<p class="gatha1"> Cīvarādīhi aññehi, vatthukāmehi attano;</p>



<p class="gathalast">Natthi doso bhaṇantassa, pāricariyāya vaṇṇanaṃ.</p>



<p class="hangnum"><a name="para366"></a><span class="paranum">366</span>.</p>



<p class="gatha1"> Itthisaññā <a name="M0.0036"></a> manussitthī, pāricariyāya rāgitā;</p>



<p class="gathalast">Obhāso tena rāgena, khaṇe tasmiṃ vijānanaṃ.</p>



<p class="hangnum"><a name="para367"></a><span class="paranum">367</span>.</p>



<p class="gatha1"> Pañcaṅgāni <a name="V0.0032"></a> imānettha, veditabbāni viññunā;</p>



<p class="gathalast">Samuṭṭhānādayopyassa, anantarasamā matā.</p>



<p class="centered">Attakāmapāricariyakathā.</p>



<p class="hangnum"><a name="para368"></a><span class="paranum">368</span>.</p>



<p class="gatha1"> Paṭiggaṇhāti sandesaṃ, purisassitthiyāpi vā;</p>



<p class="gathalast">Vīmaṃsati garu hoti, paccāharati ce pana.</p>



<p class="hangnum"><a name="para369"></a><span class="paranum">369</span>.</p>



<p class="gatha1"> ‘‘Yassā hi santikaṃ gantvā, ārocehī’’ti pesito;</p>



<p class="gathalast">Tamadisvā tadaññassa, avassārocakassa so.</p>



<p class="hangnum"><a name="para370"></a><span class="paranum">370</span>.</p>



<p class="gatha1"> ‘‘Ārocehī’’ti vatvā taṃ, paccāharati ce pana;</p>



<p class="gathalast">Bhikkhu saṅghādisesamhā, sañcarittā na muccati.</p>



<p class="hangnum"><a name="para371"></a><span class="paranum">371</span>.</p>



<p class="gatha1"> ‘‘Mātarā rakkhitaṃ itthiṃ, gaccha brūhī’’ti pesito;</p>



<p class="gathalast">Piturakkhitamaññaṃ vā, visaṅketova bhāsato.</p>



<p class="hangnum"><a name="para372"></a><span class="paranum">372</span>.</p>



<p class="gatha1"> Paṭiggaṇhanatādīhi, tīhi aṅgehi saṃyute;</p>



<p class="gathalast">Sañcaritte samāpanne, garukāpattimādise.</p>



<p class="hangnum"><a name="para373"></a><span class="paranum">373</span>.</p>



<p class="gatha1"> Dvīhi thullaccayaṃ vuttaṃ, paṇḍakādīsu tīhipi;</p>



<p class="gathalast">Ekeneva ca sabbattha, hoti āpatti dukkaṭaṃ.</p>



<p class="hangnum"><a name="para374"></a><span class="paranum">374</span>.</p>



<p class="gatha1"> Cetiyassa ca saṅghassa, gilānassa ca bhikkhuno;</p>



<p class="gathalast">Gacchato pana kiccena, anāpatti pakāsitā.</p>



<p class="hangnum"><a name="para375"></a><span class="paranum">375</span>.</p>



<p class="gatha1"> Manussattaṃ tathā tassā, nanālaṃvacanīyatā;</p>



<p class="gathalast">Paṭiggaṇhanatādīnaṃ, vasā pañcaṅgikaṃ mataṃ.</p>



<p class="hangnum"><a name="para376"></a><span class="paranum">376</span>.</p>



<p class="gatha1"> Idañhi chasamuṭṭhānaṃ, acittakamudīritaṃ;</p>



<p class="gathalast">Alaṃvacanīyattaṃ vā, paṇṇattiṃ vā ajānato.</p>



<p class="hangnum"><a name="para377"></a><span class="paranum">377</span>.</p>



<p class="gatha1"> Gahetvā <a name="M0.0037"></a> sāsanaṃ kāya-vikārenūpagamma taṃ;</p>



<p class="gathalast">Vīmaṃsitvā harantassa, garukaṃ kāyato siyā.</p>



<p class="hangnum"><a name="para378"></a><span class="paranum">378</span>.</p>



<p class="gatha1"> Sutvā yathānisinnova, vacanaṃ itthiyā puna;</p>



<p class="gathalast">Taṃ tatthevāgatasseva, ārocentassa vācato.</p>



<p class="hangnum"><a name="para379"></a><span class="paranum">379</span>.</p>



<p class="gatha1"> Ajānantassa paṇṇattiṃ, kāyavācāhi taṃ vidhiṃ;</p>



<p class="gathalast">Karoto harato vāpi, garukaṃ kāyavācato.</p>



<p class="hangnum"><a name="para380"></a><span class="paranum">380</span>.</p>



<p class="gatha1"> Jānitvāpi <a name="V0.0033"></a> karontassa, garukāpattiyo tathā;</p>



<p class="gathalast">Sacittakehi tīheva, samuṭṭhānehi jāyare.</p>



<p class="centered">Sañcarittakathā.</p>



<p class="hangnum"><a name="para381"></a><span class="paranum">381</span>.</p>



<p class="gatha1"> Sayaṃyācitakeheva, kuṭikaṃ appamāṇikaṃ;</p>



<p class="gathalast">Attuddesaṃ karontassa, tathādesitavatthukaṃ.</p>



<p class="hangnum"><a name="para382"></a><span class="paranum">382</span>.</p>



<p class="gatha1"> Honti saṅghādisesā dve, sārambhādīsu dukkaṭaṃ;</p>



<p class="gathalast">Sace ekavipannā sā, garukaṃ ekakaṃ siyā.</p>



<p class="hangnum"><a name="para383"></a><span class="paranum">383</span>.</p>



<p class="gatha1"> Purisaṃ yācituṃ kamma-sahāyatthāya vaṭṭati;</p>



<p class="gathalast">Mūlacchejjavaseneva, yācamānassa dukkaṭaṃ.</p>



<p class="hangnum"><a name="para384"></a><span class="paranum">384</span>.</p>



<p class="gatha1"> Avajjaṃ hatthakammampi, yācituṃ pana vaṭṭati;</p>



<p class="gathalast">Hatthakammampi nāmetaṃ, kiñci vatthu na hoti hi.</p>



<p class="hangnum"><a name="para385"></a><span class="paranum">385</span>.</p>



<p class="gatha1"> Goṇamāyācamānassa, ṭhapetvā ñātakādike;</p>



<p class="gathalast">Dukkaṭaṃ tassa niddiṭṭhaṃ, mūlacchejjena tesupi.</p>



<p class="hangnum"><a name="para386"></a><span class="paranum">386</span>.</p>



<p class="gatha1"> ‘‘Goṇaṃ demā’’ti vuttepi, gahetuṃ na ca vaṭṭati;</p>



<p class="gathalast">Sakaṭaṃ dārubhaṇḍattā, gahetuṃ pana vaṭṭati.</p>



<p class="hangnum"><a name="para387"></a><span class="paranum">387</span>.</p>



<p class="gatha1"> Vāsipharasukuddāla-kuṭhārādīsvayaṃ nayo;</p>



<p class="gathalast">Anajjhāvutthakaṃ sabbaṃ, harāpetumpi vaṭṭati.</p>



<p class="hangnum"><a name="para388"></a><span class="paranum">388</span>.</p>



<p class="gatha1"> Valliādimhi <a name="M0.0038"></a> sabbasmiṃ, garubhaṇḍappahonake;</p>



<p class="gathalast">Paresaṃ santakeyeva, hoti āpatti dukkaṭaṃ.</p>



<p class="hangnum"><a name="para389"></a><span class="paranum">389</span>.</p>



<p class="gatha1"> Paccayesu hi tīsveva, viññatti na ca vaṭṭati;</p>



<p class="gathalast">Tatiye parikathobhāsa-nimittāni ca labbhare.</p>



<p class="hangnum"><a name="para390"></a><span class="paranum">390</span>.</p>



<p class="gatha1"> ‘‘Adesite ca vatthusmiṃ, pamāṇenādhikaṃ kuṭiṃ;</p>



<p class="gathalast">Karissāmī’’ti cintetvā, araññaṃ gacchatopi ca.</p>



<p class="hangnum"><a name="para391"></a><span class="paranum">391</span>.</p>



<p class="gatha1"> Pharasuṃ vāpi vāsiṃ vā, nisentassāpi dukkaṭaṃ;</p>



<p class="gathalast">Chindato dukkaṭaṃ rukkhaṃ, tassa pācittiyā saha.</p>



<p class="hangnum"><a name="para392"></a><span class="paranum">392</span>.</p>



<p class="gatha1"> Evaṃ pubbapayogasmiṃ, kuṭikārakabhikkhuno;</p>



<p class="gathalast">Yathāpayogamāpattiṃ, vinayaññū viniddise.</p>



<p class="hangnum"><a name="para393"></a><span class="paranum">393</span>.</p>



<p class="gatha1"> Yā <a name="V0.0034"></a> pana dvīhi piṇḍehi, niṭṭhānaṃ tu gamissati;</p>



<p class="gathalast">Hoti thullaccayaṃ tesu, paṭhame dutiye garu.</p>



<p class="hangnum"><a name="para394"></a><span class="paranum">394</span>.</p>



<p class="gatha1"> Anāpatti sacaññassa, deti vippakataṃ kuṭiṃ;</p>



<p class="gathalast">Tathā bhūmiṃ samaṃ katvā, bhindatopi ca taṃ kuṭiṃ.</p>



<p class="hangnum"><a name="para395"></a><span class="paranum">395</span>.</p>



<p class="gatha1"> Guhaṃ leṇaṃ karontassa, tiṇapaṇṇacchadampi vā;</p>



<p class="gathalast">Vāsāgāraṃ ṭhapetvāna, aññassatthāya vā tathā.</p>



<p class="hangnum"><a name="para396"></a><span class="paranum">396</span>.</p>



<p class="gatha1"> Desāpetvāva bhikkhūhi, vatthuṃ pana ca bhikkhuno;</p>



<p class="gathalast">Kriyatova samuṭṭhāti, karoto appamāṇikaṃ.</p>



<p class="hangnum"><a name="para397"></a><span class="paranum">397</span>.</p>



<p class="gatha1"> Adesetvā karontassa, taṃ kriyākriyato siyā;</p>



<p class="gathalast">Samuṭṭhānādayo sesā, sañcarittasamā matā.</p>



<p class="centered">Kuṭikārasikkhāpadakathā.</p>



<p class="hangnum"><a name="para398"></a><span class="paranum">398</span>.</p>



<p class="gatha1"> Adesetvā sace vatthuṃ, yo kareyya mahallakaṃ;</p>



<p class="gathalast">Vihāraṃ attavāsatthaṃ, garukaṃ tassa niddise.</p>



<p class="hangnum"><a name="para399"></a><span class="paranum">399</span>.</p>



<p class="gatha1"> Pamāṇātikkamenāpi<a name="M0.0039"></a>, doso natthi mahallake;</p>



<p class="gathalast">Tasmā kriyasamuṭṭhānā-bhāvaṃ samupalakkhaye.</p>



<p class="hangnum"><a name="para400"></a><span class="paranum">400</span>.</p>



<p class="gatha1"> Pamāṇaniyamābhāvā, ekasaṅghādisesatā;</p>



<p class="gathalast">Samuṭṭhānādikaṃ sesaṃ, anantarasamaṃ mataṃ.</p>



<p class="centered">Mahallakakathā.</p>



<p class="hangnum"><a name="para401"></a><span class="paranum">401</span>.</p>



<p class="gatha1"> Pārājikāni vuttāni, catuvīsati satthunā;</p>



<p class="gathalast">Bhikkhuno anurūpāni, tesu ekūnavīsati.</p>



<p class="hangnum"><a name="para402"></a><span class="paranum">402</span>.</p>



<p class="gatha1"> Amūlakena codeti, hutvā cāvanacetano;</p>



<p class="gathalast">Suddhaṃ vā yadi vāsuddhaṃ, tesu aññatarena yo.</p>



<p class="hangnum"><a name="para403"></a><span class="paranum">403</span>.</p>



<p class="gatha1"> Garukaṃ tassa āpattiṃ, katokāsamhi niddise;</p>



<p class="gathalast">Tatheva akatokāse, dukkaṭāpattiyā saha.</p>



<p class="hangnum"><a name="para404"></a><span class="paranum">404</span>.</p>



<p class="gatha1"> ‘‘Koṇṭhosi ca nigaṇṭhosi;</p>



<p class="gatha2">Sāmaṇerosi tāpaso;</p>



<p class="gatha3">Gahaṭṭhosi <a name="V0.0035"></a> tathā jeṭṭha-;</p>



<p class="gathalast">Bbatikosi upāsako.</p>



<p class="hangnum"><a name="para405"></a><span class="paranum">405</span>.</p>



<p class="gatha1"> Dussīlo pāpadhammosi, antopūti avassuto’’;</p>



<p class="gathalast">Iccevampi vadantassa, garukaṃ tassa niddise.</p>



<p class="hangnum"><a name="para406"></a><span class="paranum">406</span>.</p>



<p class="gatha1"> Sammukhā hatthamuddāya, codentassapi taṅkhaṇe;</p>



<p class="gathalast">Taṃ ce paro vijānāti, hoti āpatti bhikkhuno.</p>



<p class="hangnum"><a name="para407"></a><span class="paranum">407</span>.</p>



<p class="gatha1"> Garukaṃ sammukhe ṭhatvā, codāpentassa kenaci;</p>



<p class="gathalast">Tassa vācāya vācāya, codāpentassa niddise.</p>



<p class="hangnum"><a name="para408"></a><span class="paranum">408</span>.</p>



<p class="gatha1"> Atha sopi ‘‘mayā diṭṭhaṃ, sutaṃ vā’’ti ca bhāsati;</p>



<p class="gathalast">Tesaṃ dvinnampi saṅghādi-seso hoti na saṃsayo.</p>



<p class="hangnum"><a name="para409"></a><span class="paranum">409</span>.</p>



<p class="gatha1"> Dūtaṃ <a name="M0.0040"></a> vā pana pesetvā, paṇṇaṃ vā pana sāsanaṃ;</p>



<p class="gathalast">Codāpentassa āpatti, na hotīti pakāsitā.</p>



<p class="hangnum"><a name="para410"></a><span class="paranum">410</span>.</p>



<p class="gatha1"> Tathā saṅghādisesehi, vutte cāvanasaññino;</p>



<p class="gathalast">Hoti pācittiyāpatti, sesāpattīhi dukkaṭaṃ.</p>



<p class="hangnum"><a name="para411"></a><span class="paranum">411</span>.</p>



<p class="gatha1"> Akkosanādhippāyassa, akatokāsamattanā;</p>



<p class="gathalast">Saha pācittiyenassa, vadantassa ca dukkaṭaṃ.</p>



<p class="hangnum"><a name="para412"></a><span class="paranum">412</span>.</p>



<p class="gatha1"> Asammukhā vadantassa, āpattīhipi sattahi;</p>



<p class="gathalast">Tathā kammaṃ karontassa, hoti āpatti dukkaṭaṃ.</p>



<p class="hangnum"><a name="para413"></a><span class="paranum">413</span>.</p>



<p class="gatha1"> Na dosummattakādīnaṃ, hoti pañcaṅgasaṃyutaṃ;</p>



<p class="gathalast">Upasampannatā tasmiṃ, puggale suddhasaññitā.</p>



<p class="hangnum"><a name="para414"></a><span class="paranum">414</span>.</p>



<p class="gatha1"> Pārājikena codeti, yena tassa amūlatā;</p>



<p class="gathalast">Sammukhā codanā ceva, tassa cāvanasaññino.</p>



<p class="hangnum"><a name="para415"></a><span class="paranum">415</span>.</p>



<p class="gatha1"> Taṅkhaṇe jānanañceva, pañcaṅgāni bhavanti hi;</p>



<p class="gathalast">Idaṃ tu tisamuṭṭhānaṃ, sacittaṃ dukkhavedanaṃ.</p>



<p class="centered">Duṭṭhadosakathā.</p>



<p class="hangnum"><a name="para416"></a><span class="paranum">416</span>.</p>



<p class="gatha1"> Lesamattamupādāya, bhikkhumantimavatthunā;</p>



<p class="gathalast">Codeyya garukāpatti, sace cāvanacetano.</p>



<p class="hangnum"><a name="para417"></a><span class="paranum">417</span>.</p>



<p class="gatha1"> Codeti <a name="V0.0036"></a> vā tathāsaññī, codāpeti parena vā;</p>



<p class="gathalast">Anāpatti siyā seso, anantarasamo mato.</p>



<p class="centered">Dutiyaduṭṭhadosakathā.</p>



<p class="hangnum"><a name="para418"></a><span class="paranum">418</span>.</p>



<p class="gatha1"> Samaggassa ca saṅghassa, bhedatthaṃ vāyameyya yo;</p>



<p class="gathalast">Bhedahetuṃ gahetvā vā, tiṭṭheyya paridīpayaṃ.</p>



<p class="hangnum"><a name="para419"></a><span class="paranum">419</span>.</p>



<p class="gatha1"> So <a name="M0.0041"></a> hi bhikkhūhi vattabbo, ‘‘bhedatthaṃ mā parakkama’’;</p>



<p class="gathalast">Iti ‘‘saṅghassa mā tiṭṭha, gahetvā bhedakāraṇaṃ’’.</p>



<p class="hangnum"><a name="para420"></a><span class="paranum">420</span>.</p>



<p class="gatha1"> Vuccamāno hi teheva, nissajjeyya na ceva yaṃ;</p>



<p class="gathalast">Samanubhāsitabbo taṃ, accajaṃ garukaṃ phuse.</p>



<p class="hangnum"><a name="para421"></a><span class="paranum">421</span>.</p>



<p class="gatha1"> Parakkamantaṃ saṅghassa, bhikkhuṃ bhedāya bhikkhuno;</p>



<p class="gathalast">Disvā sutvā hi ñatvā vā, avadantassa dukkaṭaṃ.</p>



<p class="hangnum"><a name="para422"></a><span class="paranum">422</span>.</p>



<p class="gatha1"> Gantvā ca pana vattabbo, addhayojanatādikaṃ;</p>



<p class="gathalast">Dūrampi pana gantabbaṃ, sace sakkoti tāvade.</p>



<p class="hangnum"><a name="para423"></a><span class="paranum">423</span>.</p>



<p class="gatha1"> Tikkhattuṃ pana vuttassa, apariccajatopi taṃ;</p>



<p class="gathalast">Dūtaṃ vā pana paṇṇaṃ vā, pesatopi ca dukkaṭaṃ.</p>



<p class="hangnum"><a name="para424"></a><span class="paranum">424</span>.</p>



<p class="gatha1"> Ñattiyā pariyosāne, dukkaṭaṃ paridīpitaṃ;</p>



<p class="gathalast">Kammavācāhi ca dvīhi, hoti thullaccayaṃ dvayaṃ.</p>



<p class="hangnum"><a name="para425"></a><span class="paranum">425</span>.</p>



<p class="gatha1"> Yya-kāre pana sampatte, garukeyeva tiṭṭhati;</p>



<p class="gathalast">Passambhanti hi tissopi, bhikkhuno dukkaṭādayo.</p>



<p class="hangnum"><a name="para426"></a><span class="paranum">426</span>.</p>



<p class="gatha1"> Akate pana kammasmiṃ, apariccajatopi ca;</p>



<p class="gathalast">Tassa saṅghādisesena, anāpatti pakāsitā.</p>



<p class="hangnum"><a name="para427"></a><span class="paranum">427</span>.</p>



<p class="gatha1"> Ñattito pana pubbe vā, pacchā vā taṅkhaṇepi vā;</p>



<p class="gathalast">Asampatte yya-kārasmiṃ, paṭinissajjatopi ca.</p>



<p class="hangnum"><a name="para428"></a><span class="paranum">428</span>.</p>



<p class="gatha1"> Paṭinissajjato vāpi, taṃ vā samanubhāsato;</p>



<p class="gathalast">Tathevummattakādīnaṃ, anāpatti pakāsitā.</p>



<p class="hangnum"><a name="para429"></a><span class="paranum">429</span>.</p>



<p class="gatha1"> Yañhi bhikkhumanuddissa, macchamaṃsaṃ kataṃ bhave;</p>



<p class="gathalast">Yasmiñca nibbematiko, taṃ sabbaṃ tassa vaṭṭati.</p>



<p class="hangnum"><a name="para430"></a><span class="paranum">430</span>.</p>



<p class="gatha1"> Samuddissa <a name="V0.0037"></a> kataṃ ñatvā, bhuñjantasseva dukkaṭaṃ;</p>



<p class="gathalast">Tathā akappiyaṃ maṃsaṃ, ajānitvāpi khādato.</p>



<p class="hangnum"><a name="para431"></a><span class="paranum">431</span>.</p>



<p class="gatha1"> Hatthussacchamanussānaṃ<a name="M0.0042"></a>, ahikukkuradīpinaṃ;</p>



<p class="gathalast">Sīhabyagghataracchānaṃ, maṃsaṃ hoti akappiyaṃ.</p>



<p class="hangnum"><a name="para432"></a><span class="paranum">432</span>.</p>



<p class="gatha1"> Thullaccayaṃ manussānaṃ, maṃse sesesu dukkaṭaṃ;</p>



<p class="gathalast">Sacittakaṃ samuddissa-kataṃ sesamacittakaṃ.</p>



<p class="hangnum"><a name="para433"></a><span class="paranum">433</span>.</p>



<p class="gatha1"> Pucchitvāyeva maṃsānaṃ, bhikkhūnaṃ gahaṇaṃ pana;</p>



<p class="gathalast">Etaṃ vattanti vattaṭṭhā, vadanti vinayaññuno.</p>



<p class="hangnum"><a name="para434"></a><span class="paranum">434</span>.</p>



<p class="gatha1"> Idamekasamuṭṭhānaṃ, vuttaṃ samanubhāsanaṃ;</p>



<p class="gathalast">Kāyakammaṃ vacīkammaṃ, akriyaṃ dukkhavedanaṃ.</p>



<p class="centered">Saṅghabhedakathā.</p>



<p class="hangnum"><a name="para435"></a><span class="paranum">435</span>.</p>



<p class="gatha1"> Dutiye saṅghabhedasmiṃ, vattabbaṃ natthi kiñcipi;</p>



<p class="gathalast">Samuṭṭhānādayopissa, paṭhamena samā matā.</p>



<p class="centered">Dutiyasaṅghabhedakathā.</p>



<p class="hangnum"><a name="para436"></a><span class="paranum">436</span>.</p>



<p class="gatha1"> Uddesapariyāpanne, bhikkhu dubbacajātiko;</p>



<p class="gathalast">Avacanīyamattānaṃ, karoti garukaṃ siyā.</p>



<p class="hangnum"><a name="para437"></a><span class="paranum">437</span>.</p>



<p class="gatha1"> Dubbacepi panetasmiṃ, saṅghabhedakavaṇṇane;</p>



<p class="gathalast">Sabbo vuttanayeneva, veditabbo vinicchayo.</p>



<p class="centered">Dubbacakathā.</p>



<p class="hangnum"><a name="para438"></a><span class="paranum">438</span>.</p>



<p class="gatha1"> Yo chandagāmitādīhi, pāpento kuladūsako.</p>



<p class="gathalast">Kamme kariyamāne taṃ, accajaṃ garukaṃ phuse.</p>



<p class="hangnum"><a name="para439"></a><span class="paranum">439</span>.</p>



<p class="gatha1"> Cuṇṇaṃ paṇṇaṃ phalaṃ pupphaṃ, veḷuṃ kaṭṭhañca mattikaṃ;</p>



<p class="gathalast">Kulasaṅgahaṇatthāya, attano vā parassa vā.</p>



<p class="hangnum"><a name="para440"></a><span class="paranum">440</span>.</p>



<p class="gatha1"> Santakaṃ <a name="M0.0043"></a> dadato hoti, kuladūsanadukkaṭaṃ;</p>



<p class="gathalast">Bhaṇḍagghena ca kātabbo, theyyā saṅghaññasantake.</p>



<p class="hangnum"><a name="para441"></a><span class="paranum">441</span>.</p>



<p class="gatha1"> Saṅghikaṃ <a name="V0.0038"></a> garubhaṇḍaṃ vā, senāsananiyāmitaṃ;</p>



<p class="gathalast">Yopissaravatāyeva, dento thullaccayaṃ phuse.</p>



<p class="hangnum"><a name="para442"></a><span class="paranum">442</span>.</p>



<p class="gatha1"> Haritvā vā harāpetvā, pakkositvāgatassa vā;</p>



<p class="gathalast">Kulasaṅgahaṇatthāya, pupphaṃ dentassa dukkaṭaṃ.</p>



<p class="hangnum"><a name="para443"></a><span class="paranum">443</span>.</p>



<p class="gatha1"> Haritvā vā harāpetvā, pitūnaṃ pana vaṭṭati;</p>



<p class="gathalast">Dātuṃ pupphaṃ panaññassa, āgatasseva ñātino.</p>



<p class="hangnum"><a name="para444"></a><span class="paranum">444</span>.</p>



<p class="gatha1"> Tañca kho vatthupūjatthaṃ, dātabbaṃ na panaññathā;</p>



<p class="gathalast">Sivādipūjanatthaṃ vā, maṇḍanatthaṃ na vaṭṭati.</p>



<p class="hangnum"><a name="para445"></a><span class="paranum">445</span>.</p>



<p class="gatha1"> Phalādīsupi sesesu, bhikkhunā vinayaññunā;</p>



<p class="gathalast">Pupphe vuttanayeneva, veditabbo vinicchayo.</p>



<p class="hangnum"><a name="para446"></a><span class="paranum">446</span>.</p>



<p class="gatha1"> Pupphādibhājane koci, āgacchati sace pana;</p>



<p class="gathalast">Sammatenassa dātabbaṃ, ñāpetvā itarena tu.</p>



<p class="hangnum"><a name="para447"></a><span class="paranum">447</span>.</p>



<p class="gatha1"> Upaḍḍhabhāgaṃ dātabbaṃ, iti vuttaṃ <span class="bld">kurundiyaṃ</span>;</p>



<p class="gathalast">‘‘Thokaṃ thoka’’nti niddiṭṭhaṃ, <span class="bld">mahāpaccariyaṃ</span> pana.</p>



<p class="hangnum"><a name="para448"></a><span class="paranum">448</span>.</p>



<p class="gatha1"> Gilānānaṃ manussānaṃ, dātabbaṃ tu sakaṃ phalaṃ;</p>



<p class="gathalast">Paribbayavihīnassa, sampattissariyassapi.</p>



<p class="hangnum"><a name="para449"></a><span class="paranum">449</span>.</p>



<p class="gatha1"> Saṅghārāme yathā yatra, saṅghena katikā katā;</p>



<p class="gathalast">Phalarukkhaparicchedaṃ, katvā tatrāgatassapi.</p>



<p class="hangnum"><a name="para450"></a><span class="paranum">450</span>.</p>



<p class="gatha1"> Phalaṃ yathāparicchedaṃ, dadato pana vaṭṭati;</p>



<p class="gathalast">‘‘Dassetabbāpi vā rukkhā’’, ‘‘ito gaṇha phala’’nti ca.</p>



<p class="hangnum"><a name="para451"></a><span class="paranum">451</span>.</p>



<p class="gatha1"> Sayaṃ khaṇitvā pathaviṃ, mālāgacchādiropane;</p>



<p class="gathalast">Hoti pācittiyenassa, dukkaṭaṃ kuladūsane.</p>



<p class="hangnum"><a name="para452"></a><span class="paranum">452</span>.</p>



<p class="gatha1"> Akappiyena <a name="M0.0044"></a> vākyena, tathā ropāpanepi ca;</p>



<p class="gathalast">Sabbattha dukkaṭaṃ vuttaṃ, bhikkhuno kuladūsane.</p>



<p class="hangnum"><a name="para453"></a><span class="paranum">453</span>.</p>



<p class="gatha1"> Ropane dukkaṭaṃyeva, hoti kappiyabhūmiyaṃ;</p>



<p class="gathalast">Tathā ropāpane vuttaṃ, ubhayattha ca bhikkhuno.</p>



<p class="hangnum"><a name="para454"></a><span class="paranum">454</span>.</p>



<p class="gatha1"> Sakiṃ āṇattiyā tassa, bahūnaṃ ropane pana;</p>



<p class="gathalast">Sadukkaṭā tu pācitti, suddhaṃ vā dukkaṭaṃ siyā.</p>



<p class="hangnum"><a name="para455"></a><span class="paranum">455</span>.</p>



<p class="gatha1"> Kappiyeneva <a name="V0.0039"></a> vākyena, ubhayattha ca bhūmiyā;</p>



<p class="gathalast">Ropane paribhogatthaṃ, na doso koci vijjati.</p>



<p class="hangnum"><a name="para456"></a><span class="paranum">456</span>.</p>



<p class="gatha1"> Kappiyabhūmi ce hoti, sayaṃ ropetumeva ca;</p>



<p class="gathalast">Vaṭṭatīti ca niddiṭṭhaṃ, <span class="bld">mahāpaccariyaṃ</span> pana.</p>



<p class="hangnum"><a name="para457"></a><span class="paranum">457</span>.</p>



<p class="gatha1"> Ārāmādīnamatthāya, sayaṃ saṃropitassa vā;</p>



<p class="gathalast">Vaṭṭateva ca bhikkhūnaṃ, taṃ phalaṃ paribhuñjituṃ.</p>



<p class="hangnum"><a name="para458"></a><span class="paranum">458</span>.</p>



<p class="gatha1"> Siñcane pana sabbattha, sayaṃ siñcāpanepi ca;</p>



<p class="gathalast">Akappiyodakeneva, hoti pācitti bhikkhuno.</p>



<p class="hangnum"><a name="para459"></a><span class="paranum">459</span>.</p>



<p class="gatha1"> Kulasaṅgahaṇatthañca, paribhogatthameva vā;</p>



<p class="gathalast">Saddhiṃ pācittiyenassa, siñcato hoti dukkaṭaṃ.</p>



<p class="hangnum"><a name="para460"></a><span class="paranum">460</span>.</p>



<p class="gatha1"> Tesaṃyeva panatthāya, dvinnaṃ kappiyavārinā;</p>



<p class="gathalast">Siñcane dukkaṭaṃ vuttaṃ, tathā siñcāpanepi ca.</p>



<p class="hangnum"><a name="para461"></a><span class="paranum">461</span>.</p>



<p class="gatha1"> Kulasaṅgahaṇatthāya, pupphānaṃ ocināpane;</p>



<p class="gathalast">Sayamocinane cāpi, sapācittiyadukkaṭaṃ.</p>



<p class="hangnum"><a name="para462"></a><span class="paranum">462</span>.</p>



<p class="gatha1"> Pupphānaṃ gaṇanāyassa, pupphamocinato pana;</p>



<p class="gathalast">Hoti pācittiyāpatti, kulatthaṃ ce sadukkaṭā.</p>



<p class="hangnum"><a name="para463"></a><span class="paranum">463</span>.</p>



<p class="gatha1"> Ganthimaṃ gopphimaṃ nāma, vedhimaṃ veṭhimampi ca;</p>



<p class="gathalast">Pūrimaṃ vāyimaṃ ceti, chabbidho pupphasaṅgaho.</p>



<p class="hangnum"><a name="para464"></a><span class="paranum">464</span>.</p>



<p class="gatha1"> Tattha <a name="M0.0045"></a> daṇḍena daṇḍaṃ vā, vaṇṭenapi ca vaṇṭakaṃ;</p>



<p class="gathalast">Ganthitvā karaṇaṃ sabbaṃ, <span class="bld">‘‘ganthima’’</span>nti pavuccati.</p>



<p class="hangnum"><a name="para465"></a><span class="paranum">465</span>.</p>



<p class="gatha1"><span class="bld">Gopphimaṃ</span> nāma gopphetvā, suttādīhi karīyati;</p>



<p class="gathalast">Ekatovaṇṭikā mālā, ubhatovaṇṭikā ca taṃ.</p>



<p class="hangnum"><a name="para466"></a><span class="paranum">466</span>.</p>



<p class="gatha1"> <span class="bld">Vedhimaṃ</span> nāma vijjhitvā, bundesu makulādikaṃ;</p>



<p class="gathalast">Āvutā sūciādīhi, mālāvikati vuccati.</p>



<p class="hangnum"><a name="para467"></a><span class="paranum">467</span>.</p>



<p class="gatha1"> <span class="bld">Veṭhimaṃ</span> nāma veṭhetvā, kataṃ mālāguṇehi vā;</p>



<p class="gathalast">Vākādīhi ca baddhaṃ vā, ‘‘veṭhima’’nti pavuccati.</p>



<p class="hangnum"><a name="para468"></a><span class="paranum">468</span>.</p>



<p class="gatha1"> <span class="bld">Pūrimaṃ</span> pana daṭṭhabbaṃ, pupphamālāhi pūraṇe;</p>



<p class="gathalast">Bodhiṃ pupphapaṭādīnaṃ, parikkhepesu labbhati.</p>



<p class="hangnum"><a name="para469"></a><span class="paranum">469</span>.</p>



<p class="gatha1"> <span class="bld">Vāyimaṃ</span> <a name="V0.0040"></a> nāma daṭṭhabbaṃ, puppharūpapaṭādisu;</p>



<p class="gathalast">Pupphamālāguṇeheva, vāyitvā karaṇe pana.</p>



<p class="hangnum"><a name="para470"></a><span class="paranum">470</span>.</p>



<p class="gatha1"> Sabbametaṃ sayaṃ kātuṃ, kārāpetuṃ parehi vā;</p>



<p class="gathalast">Bhikkhūnaṃ bhikkhunīnañca, buddhassapi na vaṭṭati.</p>



<p class="hangnum"><a name="para471"></a><span class="paranum">471</span>.</p>



<p class="gatha1"> Tathā kalambakaṃ kātuṃ, aḍḍhacandakameva vā;</p>



<p class="gathalast">Aññehi pūritaṃ puppha-paṭaṃ vā vāyitumpi ca.</p>



<p class="hangnum"><a name="para472"></a><span class="paranum">472</span>.</p>



<p class="gatha1"> Piṭṭhakācamayaṃ dāmaṃ, geṇḍupupphamayampi ca;</p>



<p class="gathalast">Kharapattamayaṃ mālaṃ, sabbaṃ kātuṃ na vaṭṭati.</p>



<p class="hangnum"><a name="para473"></a><span class="paranum">473</span>.</p>



<p class="gatha1"> Kaṇikārādipupphāni, vitāne baddhakaṇṭake;</p>



<p class="gathalast">Hīrādīhi paṭākatthaṃ, vijjhantassapi dukkaṭaṃ.</p>



<p class="hangnum"><a name="para474"></a><span class="paranum">474</span>.</p>



<p class="gatha1"> Kaṇṭakādīhi bhikkhussa, ekapupphampi vijjhituṃ;</p>



<p class="gathalast">Pupphesuyeva vā pupphaṃ, pavesetuṃ na vaṭṭati.</p>



<p class="hangnum"><a name="para475"></a><span class="paranum">475</span>.</p>



<p class="gatha1"> Asokapiṇḍiādīnaṃ, antare dhammarajjuyā;</p>



<p class="gathalast">Pavesentassa pupphāni, na doso koci vijjati.</p>



<p class="hangnum"><a name="para476"></a><span class="paranum">476</span>.</p>



<p class="gatha1"> Ṭhapitesu <a name="M0.0046"></a> pavesetvā, kadalicchattabhittisu;</p>



<p class="gathalast">Kaṇṭakesupi pupphāni, vijjhantassapi dukkaṭaṃ.</p>



<p class="hangnum"><a name="para477"></a><span class="paranum">477</span>.</p>



<p class="gatha1"> Kappiyaṃ pana vattabbaṃ, vacanaṃ vatthupūjane;</p>



<p class="gathalast">Nimittobhāsapariyā, vaṭṭantīti pakāsitā.</p>



<p class="hangnum"><a name="para478"></a><span class="paranum">478</span>.</p>



<p class="gatha1"> Na kevalamakattabbaṃ, kuladūsanameva ca;</p>



<p class="gathalast">Atha kho vejjakammādi, na kattabbaṃ kudācanaṃ.</p>



<p class="hangnum"><a name="para479"></a><span class="paranum">479</span>.</p>



<p class="gatha1"> Kātabbaṃ pana bhesajjaṃ, pañcannaṃ sahadhamminaṃ;</p>



<p class="gathalast">Katvāpyakataviññattiṃ, kā kathā attano dhane.</p>



<p class="hangnum"><a name="para480"></a><span class="paranum">480</span>.</p>



<p class="gatha1"> Tathā mātāpitūnampi, tadupaṭṭhākajantuno;</p>



<p class="gathalast">Bhaṇḍukassattano ceva, veyyāvaccakarassapi.</p>



<p class="hangnum"><a name="para481"></a><span class="paranum">481</span>.</p>



<p class="gatha1"> Jeṭṭhabhātā kaniṭṭho ca, tathā bhaginiyo duve;</p>



<p class="gathalast">Cūḷamātā cūḷapitā, mahāmātā mahāpitā.</p>



<p class="hangnum"><a name="para482"></a><span class="paranum">482</span>.</p>



<p class="gatha1"> Pitucchā mātulo cāti, dasime ñātayo matā;</p>



<p class="gathalast">Imesampi dasannañca, kātuṃ vaṭṭati bhikkhuno.</p>



<p class="hangnum"><a name="para483"></a><span class="paranum">483</span>.</p>



<p class="gatha1"> Sace <a name="V0.0041"></a> bhesajjametesaṃ, nappahoti na hoti vā;</p>



<p class="gathalast">Yācantipi ca taṃ bhikkhuṃ, dātabbaṃ tāvakālikaṃ.</p>



<p class="hangnum"><a name="para484"></a><span class="paranum">484</span>.</p>



<p class="gatha1"> Sace te na ca yācanti, dātabbaṃ tāvakālikaṃ;</p>



<p class="gathalast">Ābhogaṃ pana katvā vā, ‘‘dassanti puna me ime’’.</p>



<p class="hangnum"><a name="para485"></a><span class="paranum">485</span>.</p>



<p class="gatha1"> Etesaṃ tu kulā yāva, sattamā kuladūsanaṃ;</p>



<p class="gathalast">Bhesajjakaraṇāpatti, viññatti vā na rūhati.</p>



<p class="hangnum"><a name="para486"></a><span class="paranum">486</span>.</p>



<p class="gatha1"> Bhātujāyāpi vā hoti, sace bhaginisāmiko;</p>



<p class="gathalast">Sace te ñātakā honti, kātuṃ tesampi vaṭṭati.</p>



<p class="hangnum"><a name="para487"></a><span class="paranum">487</span>.</p>



<p class="gatha1"> Aññātakā sace honti, bhātuno anujāya vā;</p>



<p class="gathalast">‘‘Tumhākaṃ jagganaṭṭhāne, dethā’’ti ca vade budho.</p>



<p class="hangnum"><a name="para488"></a><span class="paranum">488</span>.</p>



<p class="gatha1"> Atha <a name="M0.0047"></a> tesampi puttānaṃ, katvā dātabbameva vā;</p>



<p class="gathalast">‘‘Mātāpitūnaṃ tumhākaṃ, dethā’’ti vinayaññunā.</p>



<p class="hangnum"><a name="para489"></a><span class="paranum">489</span>.</p>



<p class="gatha1"> Aññopi yo koci panissaro vā;</p>



<p class="gatha2">Coropi vā yuddhaparājito vā;</p>



<p class="gatha3">Āgantuko khīṇaparibbayo vā;</p>



<p class="gathalast">Akallako ñātijanujjhito vā.</p>



<p class="hangnum"><a name="para490"></a><span class="paranum">490</span>.</p>



<p class="gatha1"> Etesaṃ pana sabbesaṃ, apaccāsīsatā satā;</p>



<p class="gathalast">Kātabbo paṭisanthāro, bhikkhunā sādhunādhunā.</p>



<p class="hangnum"><a name="para491"></a><span class="paranum">491</span>.</p>



<p class="gatha1"> Parittodakasuttāni, vutte dethāti kenaci;</p>



<p class="gathalast">Jalaṃ hatthena cāletvā, madditvā pana suttakaṃ.</p>



<p class="hangnum"><a name="para492"></a><span class="paranum">492</span>.</p>



<p class="gatha1"> Dātabbaṃ bhikkhunā katvā, tesameva ca santakaṃ;</p>



<p class="gathalast">Attano udakaṃ tesaṃ, suttaṃ vā deti dukkaṭaṃ.</p>



<p class="hangnum"><a name="para493"></a><span class="paranum">493</span>.</p>



<p class="gatha1"> Anāmaṭṭhopi dātabbo, piṇḍapāto vijānatā;</p>



<p class="gathalast">Dvinnaṃ mātāpitūnampi, tadupaṭṭhāyakassa ca.</p>



<p class="hangnum"><a name="para494"></a><span class="paranum">494</span>.</p>



<p class="gatha1"> Issarassāpi dātabbo, coradāmarikassa ca;</p>



<p class="gathalast">Bhaṇḍukassattano ceva, veyyāvaccakarassapi.</p>



<p class="hangnum"><a name="para495"></a><span class="paranum">495</span>.</p>



<p class="gatha1"> Dātuṃ paṇḍupalāsassa, thālakepi ca vaṭṭati;</p>



<p class="gathalast">Ṭhapetvā taṃ panaññassa, pitunopi na vaṭṭati.</p>



<p class="hangnum"><a name="para496"></a><span class="paranum">496</span>.</p>



<p class="gatha1"> Gihīnaṃ <a name="V0.0042"></a> pana dūteyyaṃ, jaṅghapesaniyampi ca;</p>



<p class="gathalast">Satthunā dukkaṭaṃ vuttaṃ, karontassa pade pade.</p>



<p class="hangnum"><a name="para497"></a><span class="paranum">497</span>.</p>



<p class="gatha1"> Bhaṇḍumātāpitūnampi, veyyāvaccakarassa ca;</p>



<p class="gathalast">Sāsanaṃ sahadhammīnaṃ, harituṃ pana vaṭṭati.</p>



<p class="hangnum"><a name="para498"></a><span class="paranum">498</span>.</p>



<p class="gatha1"> Kuladūsanakammena, laddhaṃ aṭṭhavidhenapi;</p>



<p class="gathalast">Pañcannaṃ sahadhammīnaṃ, na ca vaṭṭati bhuñjituṃ.</p>



<p class="hangnum"><a name="para499"></a><span class="paranum">499</span>.</p>



<p class="gatha1"> Ajjhohāresu <a name="M0.0048"></a> sabbattha, dukkaṭaṃ paridīpitaṃ;</p>



<p class="gathalast">Paribhogavaseneva, sesesupi ayaṃ nayo.</p>



<p class="hangnum"><a name="para500"></a><span class="paranum">500</span>.</p>



<p class="gatha1"> Katvā rūpiyavohāraṃ, abhūtārocanena ca;</p>



<p class="gathalast">Uppannapaccayā sabbe, samānāti pakāsitā.</p>



<p class="hangnum"><a name="para501"></a><span class="paranum">501</span>.</p>



<p class="gatha1"> Viññattinuppadānañca, vejjakammamanesanaṃ;</p>



<p class="gathalast">Pāribhaṭukataṃ mugga-sūpataṃ vatthuvijjakaṃ.</p>



<p class="hangnum"><a name="para502"></a><span class="paranum">502</span>.</p>



<p class="gatha1"> Jaṅghapesaniyaṃ dūta-kammañca kuladūsanaṃ;</p>



<p class="gathalast">Abhūtārocanaṃ buddha-paṭikuṭṭhaṃ vivajjaye.</p>



<p class="hangnum"><a name="para503"></a><span class="paranum">503</span>.</p>



<p class="gatha1"> Na dosummattakādīnaṃ, paṭinissajjatopi taṃ;</p>



<p class="gathalast">Samuṭṭhānādikaṃ sabbaṃ, saṅghabhedasamaṃ mataṃ.</p>



<p class="centered">Kuladūsanakathā.</p>



<p class="hangnum"><a name="para504"></a><span class="paranum">504</span>.</p>



<p class="gatha1"> Jānaṃ yāvatihaṃ yena, chāditāpatti bhikkhunā;</p>



<p class="gathalast">Akāmā parivatthabbaṃ, tena tāvatihaṃ pana.</p>



<p class="hangnum"><a name="para505"></a><span class="paranum">505</span>.</p>



<p class="gatha1"> Āpatti ca anukkhitto, pahu cānantarāyiko;</p>



<p class="gathalast">Catusvapi ca taṃsaññī, tassa chādetukāmatā.</p>



<p class="hangnum"><a name="para506"></a><span class="paranum">506</span>.</p>



<p class="gatha1"> Chādananti panetehi, dasahaṅgehi bhikkhunā;</p>



<p class="gathalast">Channā nāma siyāpatti, aruṇuggamanena sā.</p>



<p class="centered">Dve bhāṇavārā niṭṭhitā.</p>



<p class="hangnum"><a name="para507"></a><span class="paranum">507</span>.</p>



<p class="gatha1"> Tividho parivāso hi, tividhāpetacetasā;</p>



<p class="gathalast">Paṭicchanno ca suddhanto, samodhānoti dīpito.</p>



<p class="hangnum"><a name="para508"></a><span class="paranum">508</span>.</p>



<p class="gatha1"> Tatrāyaṃ <a name="M0.0049"></a><a name="V0.0043"></a> tu <span class="bld">paṭicchanna-parivāso</span> pakāsito;</p>



<p class="gathalast">Paṭicchannāya dātabbo, vasenāpattiyāti ca.</p>



<p class="hangnum"><a name="para509"></a><span class="paranum">509</span>.</p>



<p class="gatha1"> Vatthugottavasenāpi, nāmāpattivasena vā;</p>



<p class="gathalast">Kammavācā hi kātabbā, dātabbo tassa tena ca.</p>



<p class="hangnum"><a name="para510"></a><span class="paranum">510</span>.</p>



<p class="gatha1"> ‘‘Vattaṃ samādiyāmī’’ti, ‘‘parivāsa’’nti vā puna;</p>



<p class="gathalast">Samādiyitvā saṅghassa, ārocetabbamādito.</p>



<p class="hangnum"><a name="para511"></a><span class="paranum">511</span>.</p>



<p class="gatha1"> Punappunāgatānampi, ārocentova rattiyā;</p>



<p class="gathalast">Chedaṃ vā vattabhedaṃ vā, akatvāva sadā vase.</p>



<p class="hangnum"><a name="para512"></a><span class="paranum">512</span>.</p>



<p class="gatha1"> Parivāso visodhetuṃ, na sakkā tattha ce pana;</p>



<p class="gathalast">Nikkhipitvāna taṃ vattaṃ, vatthabbaṃ tena bhikkhunā.</p>



<p class="hangnum"><a name="para513"></a><span class="paranum">513</span>.</p>



<p class="gatha1"> Tattheva saṅghamajjhe vā, puggale vāpi nikkhipe;</p>



<p class="gathalast">Nikkhipāmīti vattaṃ vā, parivāsanti vā tathā.</p>



<p class="hangnum"><a name="para514"></a><span class="paranum">514</span>.</p>



<p class="gatha1"> Evamekapadenāpi, padehi dvīhi vā pana;</p>



<p class="gathalast">Vattaṃ nikkhipitabbaṃ taṃ, samādānepyayaṃ nayo.</p>



<p class="hangnum"><a name="para515"></a><span class="paranum">515</span>.</p>



<p class="gatha1"> Nikkhittakālato uddhaṃ, pakatattoti vuccati;</p>



<p class="gathalast">Puna paccūsakālasmiṃ, saddhimekena bhikkhunā.</p>



<p class="hangnum"><a name="para516"></a><span class="paranum">516</span>.</p>



<p class="gatha1"> Parikkhittavihārassa, dve parikkhepato bahi;</p>



<p class="gathalast">Parikkhepārahaṭṭhānā, aparikkhittato bahi.</p>



<p class="hangnum"><a name="para517"></a><span class="paranum">517</span>.</p>



<p class="gatha1"> Leḍḍupāte atikkamma, okkamitvā ca maggato;</p>



<p class="gathalast">Gumbena vatiyā vāpi, channaṭṭhāne ṭhitena tu.</p>



<p class="hangnum"><a name="para518"></a><span class="paranum">518</span>.</p>



<p class="gatha1"> Tena antoruṇeyeva, vattamādāya viññunā;</p>



<p class="gathalast">Ārocetvāruṇe tasmiṃ, vuṭṭhite tassa santike.</p>



<p class="hangnum"><a name="para519"></a><span class="paranum">519</span>.</p>



<p class="gatha1"> Nikkhipitvā tato vattaṃ, gantabbaṃ tu yathāsukhaṃ;</p>



<p class="gathalast">Antoyevāruṇe bhikkhu, gato ce yassa kassaci.</p>



<p class="hangnum"><a name="para520"></a><span class="paranum">520</span>.</p>



<p class="gatha1"> Ārocetvāva <a name="M0.0050"></a> taṃ vattaṃ, nikkhipe puna paṇḍito;</p>



<p class="gathalast">Sesaṃ <span class="bld">samuccayassaṭṭha-kathāya</span> ca vibhāvaye.</p>



<p class="hangnum"><a name="para521"></a><span class="paranum">521</span>.</p>



<p class="gatha1"> Āpattīnañca rattīnaṃ, paricchedaṃ na jānati;</p>



<p class="gathalast">Yo tassa pana dātabbo, <span class="bld">‘‘suddhanto’’</span>ti pavuccati.</p>



<p class="hangnum"><a name="para522"></a><span class="paranum">522</span>.</p>



<p class="gatha1"> Eseva <a name="V0.0044"></a> parisuddhehi, suddhanto duvidho mato;</p>



<p class="gathalast"><span class="bld">Cūḷasuddhantanāmo</span> ca, <span class="bld">mahāsuddhantanāmako</span>.</p>



<p class="hangnum"><a name="para523"></a><span class="paranum">523</span>.</p>



<p class="gatha1"> Duvidhopi ayaṃ ratti-paricchedaṃ ajānato;</p>



<p class="gathalast">Ekaccaṃ sakalaṃ vāpi, dātabbo vimatissa vā.</p>



<p class="hangnum"><a name="para524"></a><span class="paranum">524</span>.</p>



<p class="gatha1"> Itaropi <span class="bld">samodhāna-parivāso</span> tidhā mato;</p>



<p class="gathalast">So <span class="bld">odhānasamodhāno, agghamissakapubbako</span>.</p>



<p class="hangnum"><a name="para525"></a><span class="paranum">525</span>.</p>



<p class="gatha1"> Āpajjitvāntarāpattiṃ, chādentassa hi bhikkhuno;</p>



<p class="gathalast">Divase parivutthe tu, odhunitvā padīyate.</p>



<p class="hangnum"><a name="para526"></a><span class="paranum">526</span>.</p>



<p class="gatha1"> Purimāpattiyā mūla-divase tu vinicchite;</p>



<p class="gathalast">Pacchā āpannamāpattiṃ, samodhāya vidhānato.</p>



<p class="hangnum"><a name="para527"></a><span class="paranum">527</span>.</p>



<p class="gatha1"> Yācamānassa saṅghena, dātabbo pana bhikkhuno;</p>



<p class="gathalast">Esodhānasamodhāna-parivāso pakāsito.</p>



<p class="hangnum"><a name="para528"></a><span class="paranum">528</span>.</p>



<p class="gatha1"> Tathā sambahulāsvekā, dve vā sambahulāpi vā;</p>



<p class="gathalast">Yā yā cirapaṭicchannā, tāsaṃ agghavasena hi.</p>



<p class="hangnum"><a name="para529"></a><span class="paranum">529</span>.</p>



<p class="gatha1"> Āpattīnaṃ tato ūna-paṭicchannānameva yo;</p>



<p class="gathalast">Samodhāya padātabbo, parivāsoti vuccati.</p>



<p class="hangnum"><a name="para530"></a><span class="paranum">530</span>.</p>



<p class="gatha1"> Nānāvatthukasaññāyo, sabbā āpattiyo pana;</p>



<p class="gathalast">Sabbātā ekato katvā, dātabbo missako mato.</p>



<p class="hangnum"><a name="para531"></a><span class="paranum">531</span>.</p>



<p class="gatha1"> Parivutthaparivāsassa, mānattaṃ deyyamuttari;</p>



<p class="gathalast">Cha rattiyo paṭicchannā-paṭicchannavasā duve.</p>



<p class="hangnum"><a name="para532"></a><span class="paranum">532</span>.</p>



<p class="gatha1"> Tattha <a name="M0.0051"></a> yā apaṭicchannā, hoti āpatti yassa tu;</p>



<p class="gathalast">Tassa dātabbamānattaṃ, <span class="bld">apaṭicchannanāmakaṃ</span>.</p>



<p class="hangnum"><a name="para533"></a><span class="paranum">533</span>.</p>



<p class="gatha1"> Yassāpatti paṭicchannā, parivāsāvasānake;</p>



<p class="gathalast">Tassa dātabbamānattaṃ, <span class="bld">‘‘paṭicchanna’’</span>nti vuccati.</p>



<p class="hangnum"><a name="para534"></a><span class="paranum">534</span>.</p>



<p class="gatha1"> Gantvā catūhi bhikkhūhi, paccūsasamaye saha;</p>



<p class="gathalast">Parivāse viniddiṭṭha-ppakāraṃ desameva ca.</p>



<p class="hangnum"><a name="para535"></a><span class="paranum">535</span>.</p>



<p class="gatha1"> ‘‘Vattaṃ samādiyāmī’’ti, ‘‘mānatta’’miti vā pana;</p>



<p class="gathalast">Ādiyitvāna taṃ tesaṃ, ārocetvā visārado.</p>



<p class="hangnum"><a name="para536"></a><span class="paranum">536</span>.</p>



<p class="gatha1"> Nikkhipe <a name="V0.0045"></a> santike tesaṃ, vattaṃ tesu gatesu vā;</p>



<p class="gathalast">Bhikkhussa pubbadiṭṭhassa, ārocetvāna nikkhipe.</p>



<p class="hangnum"><a name="para537"></a><span class="paranum">537</span>.</p>



<p class="gatha1"> Tassa dānavidhānañca, ratticchedādiko nayo;</p>



<p class="gathalast">Ñeyyo <span class="bld">samuccayassaṭṭha-kathāpāḷi</span>vasena tu.</p>



<p class="hangnum"><a name="para538"></a><span class="paranum">538</span>.</p>



<p class="gatha1"> Puna taṃ ciṇṇamānattaṃ, saṅgho vīsativaggiko;</p>



<p class="gathalast">Abbheyya vidhinā bhikkhu, pakatatto punabbhito.</p>



<p class="hangnum"><a name="para539"></a><span class="paranum">539</span>.</p>



<p class="gatha1"> Chādentiyāpi āpattiṃ, parivāso na vijjati;</p>



<p class="gathalast">Na ca bhikkhuniyāpatti, attano chādayantiyā.</p>



<p class="hangnum"><a name="para540"></a><span class="paranum">540</span>.</p>



<p class="gatha1"> Chādetvā vāpi āpattiṃ, acchādetvāpi vā pana;</p>



<p class="gathalast">Kevalaṃ caritabbanti, pakkhamānattameva tu.</p>



<p class="hangnum"><a name="para541"></a><span class="paranum">541</span>.</p>



<p class="gatha1"> Vinayanayamatibuddhidīpanaṃ;</p>



<p class="gatha2">Vinayavinicchayametamuttamaṃ;</p>



<p class="gatha3">Vividhanayanayutaṃ upenti ye;</p>



<p class="gathalast">Vinayanaye paṭutaṃ upenti te.</p>



<p class="centered">Iti vinayavinicchaye saṅghādisesakathā niṭṭhitā.</p>



<p class="title">Aniyatakathā</p>



<p class="hangnum"><a name="para542"></a><span class="paranum">542</span>.</p>



<p class="gatha1"> Raho <a name="M0.0052"></a> nisajjassādena, mātugāmassa santikaṃ;</p>



<p class="gathalast">Gantukāmo nivāseti, akkhiṃ añjeti bhuñjati.</p>



<p class="hangnum"><a name="para543"></a><span class="paranum">543</span>.</p>



<p class="gatha1"> Payoge ca payoge ca, hoti sabbattha dukkaṭaṃ;</p>



<p class="gathalast">Gacchato padavārena, gantvā cassa nisīdato.</p>



<p class="hangnum"><a name="para544"></a><span class="paranum">544</span>.</p>



<p class="gatha1"> Nisajjāya ubhinnampi, payogagaṇanāya ca;</p>



<p class="gathalast">Hoti pācittiyaṃ tassa, bahukāni bahūsvapi.</p>



<p class="hangnum"><a name="para545"></a><span class="paranum">545</span>.</p>



<p class="gatha1"> Samīpepi <a name="V0.0046"></a> ṭhito andho, antodvādasahatthake;</p>



<p class="gathalast">Na karoti anāpattiṃ, itthīnaṃ tu satampi ca.</p>



<p class="hangnum"><a name="para546"></a><span class="paranum">546</span>.</p>



<p class="gatha1"> Cakkhumāpi nipajjitvā, niddāyantopi kevalaṃ;</p>



<p class="gathalast">Dvāre pihitagabbhassa, nisinnopi na rakkhati.</p>



<p class="hangnum"><a name="para547"></a><span class="paranum">547</span>.</p>



<p class="gatha1"> Anandhe sati viññusmiṃ, ṭhitassārahasaññino;</p>



<p class="gathalast">Nisajjapaccayā doso, natthi vikkhittacetaso.</p>



<p class="hangnum"><a name="para548"></a><span class="paranum">548</span>.</p>



<p class="gatha1"> Na dosummattakādīnaṃ, āpattīhipi tīhipi;</p>



<p class="gathalast">Samuṭṭhānādayo tulyā, paṭhamantimavatthunā.</p>



<p class="centered">Paṭhamāniyatakathā.</p>



<p class="hangnum"><a name="para549"></a><span class="paranum">549</span>.</p>



<p class="gatha1"> Anandhābadhiro viññū, itthī vā purisopi vā;</p>



<p class="gathalast">Antodvādasahatthaṭṭho, anāpattikaro siyā.</p>



<p class="hangnum"><a name="para550"></a><span class="paranum">550</span>.</p>



<p class="gatha1"> Andho abadhiro vāpi, badhiro vāpi cakkhumā;</p>



<p class="gathalast">Na karoti anāpattiṃ, tisamuṭṭhānamevidaṃ.</p>



<p class="centered">Dutiyāniyatakathā.</p>



<p class="centered">Iti vinayavinicchaye aniyatakathā niṭṭhitā.</p>



<p class="title">Nissaggiyakathā</p>



<p class="hangnum"><a name="para551"></a><span class="paranum">551</span>.</p>



<p class="gatha1"> Khomaṃ <a name="M0.0053"></a> kappāsakoseyyaṃ, sāṇaṃ bhaṅgañca kambalaṃ;</p>



<p class="gathalast">Cīvaraṃ chabbidhaṃ vuttaṃ, jātito pana kappiyaṃ.</p>



<p class="hangnum"><a name="para552"></a><span class="paranum">552</span>.</p>



<p class="gatha1"> Dukūlañceva pattuṇṇaṃ, cinaṃ somārapaṭṭakaṃ;</p>



<p class="gathalast">Iddhijaṃ devadinnañca, tassetaṃ anulomikaṃ.</p>



<p class="hangnum"><a name="para553"></a><span class="paranum">553</span>.</p>



<p class="gatha1"> Ticīvaraṃ parikkhāra-coḷañca mukhapuñchanaṃ;</p>



<p class="gathalast">Nisīdanamadhiṭṭheyya, paccattharaṇameva ca.</p>



<p class="hangnum"><a name="para554"></a><span class="paranum">554</span>.</p>



<p class="gatha1"> Ekāhampi <a name="V0.0047"></a> vinā bhikkhu, na vaseyya ticīvaraṃ;</p>



<p class="gathalast">Na vaseyya tathādhiṭṭhā, cātumāsaṃ nisīdanaṃ.</p>



<p class="hangnum"><a name="para555"></a><span class="paranum">555</span>.</p>



<p class="gatha1"> Rajitvā kappiyaṃ binduṃ, datvā tattha ticīvaraṃ;</p>



<p class="gathalast">Upapannaṃ pamāṇena, adhiṭṭhātabbameva taṃ.</p>



<p class="hangnum"><a name="para556"></a><span class="paranum">556</span>.</p>



<p class="gatha1"> Pacchimantena saṅghāṭi, dīghaso muṭṭhipañcakā;</p>



<p class="gathalast">Muṭṭhittikā ca tiriyaṃ, uttamantena sā pana.</p>



<p class="hangnum"><a name="para557"></a><span class="paranum">557</span>.</p>



<p class="gatha1"> Satthuno cīvarūnāpi, vaṭṭatīti pakāsitā;</p>



<p class="gathalast">Idamevuttarāsaṅge, pamāṇaṃ paridīpitaṃ.</p>



<p class="hangnum"><a name="para558"></a><span class="paranum">558</span>.</p>



<p class="gatha1"> Muṭṭhipañcakaṃ dīghantaṃ, pamāṇaṃ tiriyantato;</p>



<p class="gathalast">Aḍḍhateyyaṃ dvihatthaṃ vā, sese antaravāsake.</p>



<p class="hangnum"><a name="para559"></a><span class="paranum">559</span>.</p>



<p class="gatha1"> Ahatāhatakappānaṃ, saṅghāṭi diguṇā matā;</p>



<p class="gathalast">Ekapaṭṭuttarāsaṅgo, evamantaravāsako.</p>



<p class="hangnum"><a name="para560"></a><span class="paranum">560</span>.</p>



<p class="gatha1"> Utuddhaṭānaṃ pana cīvarānaṃ;</p>



<p class="gatha2">Saṅghāṭi bhikkhussa catugguṇā vā;</p>



<p class="gatha3">Duvepi sesā diguṇāva vuttā;</p>



<p class="gathalast">Yathāsukhaṃ vaṭṭati paṃsukūlaṃ.</p>



<p class="hangnum"><a name="para561"></a><span class="paranum">561</span>.</p>



<p class="gatha1"> Tīṇipi <a name="M0.0054"></a> dvepi cekaṃ vā, chinditabbaṃ pahoti ce;</p>



<p class="gathalast">Sabbesu appahontesu, deyyamanvādhikampi vā.</p>



<p class="hangnum"><a name="para562"></a><span class="paranum">562</span>.</p>



<p class="gatha1"> Acchinnaṃ vā anādinnaṃ, dhārentassa ticīvaraṃ;</p>



<p class="gathalast">Bhikkhuno dukkaṭaṃ vuttaṃ, dubbhogena ca sevato.</p>



<p class="hangnum"><a name="para563"></a><span class="paranum">563</span>.</p>



<p class="gatha1"> Kusiṃ aḍḍhakusiñcāpi, maṇḍalaṃ aḍḍhamaṇḍalaṃ;</p>



<p class="gathalast">Vivaṭṭaṃ anuvivaṭṭaṃ, bāhantampi ca bhikkhuno.</p>



<p class="hangnum"><a name="para564"></a><span class="paranum">564</span>.</p>



<p class="gatha1"> Dassetvāva vidhiṃ sabbaṃ, pañcakādippabhedakaṃ;</p>



<p class="gathalast">Chinnaṃ samaṇasāruppaṃ, kātabbaṃ tu ticīvaraṃ.</p>



<p class="hangnum"><a name="para565"></a><span class="paranum">565</span>.</p>



<p class="gatha1"> Dānenacchijjagāhena, vissāsaggahaṇena ca;</p>



<p class="gathalast">Hīnāyāvattanenāpi, sikkhāya ca pahānato.</p>



<p class="hangnum"><a name="para566"></a><span class="paranum">566</span>.</p>



<p class="gatha1"> Paccuddhāravināsehi, liṅgassa parivattanā;</p>



<p class="gathalast">Sabbaṃ bhijjatidhiṭṭhānaṃ, chiddabhāve ticīvaraṃ.</p>



<p class="hangnum"><a name="para567"></a><span class="paranum">567</span>.</p>



<p class="gatha1"> Kaniṭṭhassaṅgulasseva<a name="V0.0048"></a>, nakhapiṭṭhippamāṇakaṃ;</p>



<p class="gathalast">Vinividdhaṃ panacchidda-madhiṭṭhānavināsanaṃ.</p>



<p class="hangnum"><a name="para568"></a><span class="paranum">568</span>.</p>



<p class="gatha1"> Eko tantupi acchinno, adhiṭṭhānaṃ na bhindati;</p>



<p class="gathalast">Setabhāvaṃ karontena, dhotampi rajakena vā.</p>



<p class="hangnum"><a name="para569"></a><span class="paranum">569</span>.</p>



<p class="gatha1"> Paṭhamaṃ aggaḷaṃ datvā, pacchā chindati rakkhati;</p>



<p class="gathalast">Ghaṭetvā koṭiyo dve vā, pacchā chindati rakkhati.</p>



<p class="hangnum"><a name="para570"></a><span class="paranum">570</span>.</p>



<p class="gatha1"> Caturaṭṭhaṅgulā oraṃ, ekadvinnaṃ tirīyato;</p>



<p class="gathalast">Tiṇṇampi dīghato chiddaṃ, bhindateva vidatthiyā.</p>



<p class="hangnum"><a name="para571"></a><span class="paranum">571</span>.</p>



<p class="gatha1"> Nisīdanassa dīghena, bhavanti dve vidatthiyo;</p>



<p class="gathalast">Vitthārena diyaḍḍhā ca, sugatassa vidatthiyā.</p>



<p class="hangnum"><a name="para572"></a><span class="paranum">572</span>.</p>



<p class="gatha1"> Honti kaṇḍuppaṭicchādi, tiriyaṃ dve vidatthiyo;</p>



<p class="gathalast">Dīghatopi catassova, sugatassa vidatthiyā.</p>



<p class="hangnum"><a name="para573"></a><span class="paranum">573</span>.</p>



<p class="gatha1"> Dīghato <a name="M0.0055"></a> sugatasseva, bhavanti cha vidatthiyo;</p>



<p class="gathalast">Vitthārenaḍḍhateyyāva, siyā vassikasāṭikā.</p>



<p class="hangnum"><a name="para574"></a><span class="paranum">574</span>.</p>



<p class="gatha1"> Muninā tīsu etesu, karontassa taduttariṃ;</p>



<p class="gathalast">Adhikacchedanaṃ tassa, pācittiyamudīritaṃ.</p>



<p class="hangnum"><a name="para575"></a><span class="paranum">575</span>.</p>



<p class="gatha1"> Mukhapuñchanacoḷassa, paccattharaṇakassa vā;</p>



<p class="gathalast">Pamāṇaṃ appamāṇena, na ceva paridīpitaṃ.</p>



<p class="hangnum"><a name="para576"></a><span class="paranum">576</span>.</p>



<p class="gatha1"> Sadasaṃ adasaṃ sabbaṃ, paccattharaṇacīvaraṃ;</p>



<p class="gathalast">Mahantaṃ khuddakaṃ eka-manekampi ca vaṭṭati.</p>



<p class="hangnum"><a name="para577"></a><span class="paranum">577</span>.</p>



<p class="gatha1"> Mukhapuñchanacoḷekaṃ, dvepi vaṭṭanti sabbathā;</p>



<p class="gathalast">Sadasaṃ adasaṃ vāpi, sadasaṃva nisīdanaṃ.</p>



<p class="hangnum"><a name="para578"></a><span class="paranum">578</span>.</p>



<p class="gatha1"> Adasā rajitāyeva, vaṭṭatādinnakappakā;</p>



<p class="gathalast">Vuttā kaṇḍuppaṭicchādi, tathā vassikasāṭikā.</p>



<p class="hangnum"><a name="para579"></a><span class="paranum">579</span>.</p>



<p class="gatha1"> Gaṇanaṃ vā pamāṇaṃ vā, na parikkhāracoḷake;</p>



<p class="gathalast">Pamāṇagaṇanātīti, bhaṇanti pakataññuno.</p>



<p class="hangnum"><a name="para580"></a><span class="paranum">580</span>.</p>



<p class="gatha1"> Sugataṭṭhaṅgulāyāmaṃ, caturaṅgulavitthataṃ;</p>



<p class="gathalast">Vikappanupagaṃ hoti, pacchimaṃ nāma cīvaraṃ.</p>



<p class="hangnum"><a name="para581"></a><span class="paranum">581</span>.</p>



<p class="gatha1"> Parissāvapaṭaṃ <a name="V0.0049"></a> patta-potthakatthavikādikaṃ;</p>



<p class="gathalast">Adhiṭṭheyya parikkhāra-coḷaṃ pacchimacīvaraṃ.</p>



<p class="hangnum"><a name="para582"></a><span class="paranum">582</span>.</p>



<p class="gatha1"> Bahūni ekato katvā, adhiṭṭhātumpi vaṭṭati;</p>



<p class="gathalast">Mātuādīnamatthāya, ṭhapite natthi dosatā.</p>



<p class="hangnum"><a name="para583"></a><span class="paranum">583</span>.</p>



<p class="gatha1"> Vassamāse adhiṭṭheyya, caturo vassasāṭikaṃ;</p>



<p class="gathalast">Puna paccuddharitvā taṃ, vikappeyya tato paraṃ.</p>



<p class="hangnum"><a name="para584"></a><span class="paranum">584</span>.</p>



<p class="gatha1"> Tāva kaṇḍuppaṭicchādiṃ, yāva rogo na sammati;</p>



<p class="gathalast">Adhiṭṭhahitvā tato uddhaṃ, uddharitvā vikappaye.</p>



<p class="hangnum"><a name="para585"></a><span class="paranum">585</span>.</p>



<p class="gatha1"> ‘‘Imaṃ kaṇḍuppaṭicchādiṃ, imamantaravāsakaṃ;</p>



<p class="gathalast">Adhiṭṭhāmī’’tidhiṭṭheyya, sesesupi ayaṃ nayo.</p>



<p class="hangnum"><a name="para586"></a><span class="paranum">586</span>.</p>



<p class="gatha1"> ‘‘Imaṃ <a name="M0.0056"></a> kaṇḍuppaṭicchādiṃ, eta’’nti ca asammukhe;</p>



<p class="gathalast">Vatvā paccuddhareyyevaṃ, sesesupi vicakkhaṇo.</p>



<p class="hangnum"><a name="para587"></a><span class="paranum">587</span>.</p>



<p class="gatha1"> Ābhogaṃ manasā katvā, kāyena phusanākataṃ;</p>



<p class="gathalast">Vacasādhiṭṭhitañcāti, adhiṭṭhānaṃ dvidhā mataṃ.</p>



<p class="hangnum"><a name="para588"></a><span class="paranum">588</span>.</p>



<p class="gatha1"> Iti sabbamidaṃ vuttaṃ, tecīvarikabhikkhuno;</p>



<p class="gathalast">Tathā vatvāvadhiṭṭheyya, taṃ parikkhāracoḷiko.</p>



<p class="hangnum"><a name="para589"></a><span class="paranum">589</span>.</p>



<p class="gatha1"> Ticīvaraṃ parikkhāra-coḷaṃ kātumpi vaṭṭati;</p>



<p class="gathalast">Evaṃ cudosite vutto, parihāro niratthako.</p>



<p class="hangnum"><a name="para590"></a><span class="paranum">590</span>.</p>



<p class="gatha1"> Na, tecīvarikasseva, vuttattā tattha satthunā;</p>



<p class="gathalast">Taṃ parikkhāracoḷassa, tasmā sabbampi vaṭṭati.</p>



<p class="hangnum"><a name="para591"></a><span class="paranum">591</span>.</p>



<p class="gatha1"> ‘‘Adhiṭṭheti vikappeti, anāpattī’’ti ettha ca;</p>



<p class="gathalast">Adhiṭṭhātabbakasseva, vikappanavidhānato.</p>



<p class="hangnum"><a name="para592"></a><span class="paranum">592</span>.</p>



<p class="gatha1"> Bhikkhussevaṃ karontassa, na doso upalabbhati;</p>



<p class="gathalast">Evañca na siyā kasmā, mukhapuñchanakādikaṃ.</p>



<p class="hangnum"><a name="para593"></a><span class="paranum">593</span>.</p>



<p class="gatha1"> Mukhapuñchanakādīnaṃ, tesaṃ kiccavidhānato;</p>



<p class="gathalast">Akiccassāmikassassa, adhiṭṭhānaṃ tu yujjati.</p>



<p class="hangnum"><a name="para594"></a><span class="paranum">594</span>.</p>



<p class="gatha1"> Nidhānamukhametanti, <span class="bld">mahāpaccariyaṃ</span> pana;</p>



<p class="gathalast">Vuttattā ca nisedhetuṃ, na sakkā vinayaññunā.</p>



<p class="hangnum"><a name="para595"></a><span class="paranum">595</span>.</p>



<p class="gatha1"> Cīvaraṃ <a name="V0.0050"></a> paripuṇṇanti, nidānuppattitopi ca;</p>



<p class="gathalast">Nidhānamukhametanti, veditabbaṃ vibhāvinā.</p>



<p class="hangnum"><a name="para596"></a><span class="paranum">596</span>.</p>



<p class="gatha1"> Kusavākādicīrāni, kambalaṃ kesavālajaṃ;</p>



<p class="gathalast">Thullaccayaṃ dhārayato-lūkapakkhājinakkhipe.</p>



<p class="hangnum"><a name="para597"></a><span class="paranum">597</span>.</p>



<p class="gatha1"> Kadalerakadussesu, akkadusse ca potthake;</p>



<p class="gathalast">Dukkaṭaṃ tiriṭe vāpi, veṭhane kañcukepi ca.</p>



<p class="hangnum"><a name="para598"></a><span class="paranum">598</span>.</p>



<p class="gatha1"> Sabbanīlakamañjeṭṭha-kaṇhalohitapītake<a name="M0.0057"></a>;</p>



<p class="gathalast">Mahānāmamahāraṅga-rattesupi ca dukkaṭaṃ.</p>



<p class="hangnum"><a name="para599"></a><span class="paranum">599</span>.</p>



<p class="gatha1"> Acchinnadasake dīgha-phalapupphadasesu ca;</p>



<p class="gathalast">Acchinnacīvarassettha, natthi kiñci akappiyaṃ.</p>



<p class="hangnum"><a name="para600"></a><span class="paranum">600</span>.</p>



<p class="gatha1"> Adhiṭṭheti vikappeti, vissajjeti vinassati;</p>



<p class="gathalast">Antodasāhaṃ vissāse, anāpatti pakāsitā.</p>



<p class="hangnum"><a name="para601"></a><span class="paranum">601</span>.</p>



<p class="gatha1"> Kathinaṃ nāma nāmena, samuṭṭhānamidaṃ pana;</p>



<p class="gathalast">Acittamakriyaṃ vuttaṃ, ticittañca tivedanaṃ.</p>



<p class="centered">Paṭhamakathinakathā.</p>



<p class="hangnum"><a name="para602"></a><span class="paranum">602</span>.</p>



<p class="gatha1"> Gāmādīsu padesesu, tipañcasu ticīvaraṃ;</p>



<p class="gathalast">Ṭhapetvā ekarattampi, saṅghasammutiyā vinā.</p>



<p class="hangnum"><a name="para603"></a><span class="paranum">603</span>.</p>



<p class="gatha1"> Bhikkhuno pana tenassa, vippavatthuṃ na vaṭṭati;</p>



<p class="gathalast">Hoti nissaggiyaṃ vippa-vasato aruṇuggame.</p>



<p class="hangnum"><a name="para604"></a><span class="paranum">604</span>.</p>



<p class="gatha1"> Cīvaraṃ nikkhipitvāna, nhāyantasseva rattiyaṃ;</p>



<p class="gathalast">Aruṇe uṭṭhite kiṃ nu, kātabbaṃ tena bhikkhunā.</p>



<p class="hangnum"><a name="para605"></a><span class="paranum">605</span>.</p>



<p class="gatha1"> Dukkaṭaṃ muninā vuttaṃ, nissaggiyanivāsane;</p>



<p class="gathalast">Tabbhayā pana so bhikkhu, naggo gacchati dukkaṭaṃ.</p>



<p class="hangnum"><a name="para606"></a><span class="paranum">606</span>.</p>



<p class="gatha1"> Acchinnacīvaraṭṭhāne, ṭhitattā pana bhikkhuno;</p>



<p class="gathalast">Na tassākappiyaṃ nāma, cīvaraṃ atthi kiñcipi.</p>



<p class="hangnum"><a name="para607"></a><span class="paranum">607</span>.</p>



<p class="gatha1"> Nigāsetvā gahetvā ca, gantvā bhikkhussa santikaṃ;</p>



<p class="gathalast">Nissajjitvā panāpatti, desetabbāva viññunā.</p>



<p class="hangnum"><a name="para608"></a><span class="paranum">608</span>.</p>



<p class="gatha1"> Parassa <a name="V0.0051"></a> nissajjitvā taṃ, dukkaṭaṃ paribhuñjato;</p>



<p class="gathalast">Payoge ca payoge ca, hoti pārupanādisu.</p>



<p class="hangnum"><a name="para609"></a><span class="paranum">609</span>.</p>



<p class="gatha1"> Anāpatti <a name="M0.0058"></a> tamaññassa, bhikkhuno paribhuñjato;</p>



<p class="gathalast">Adentassa ca nissaṭṭhaṃ, dukkaṭaṃ pariyāputaṃ.</p>



<p class="hangnum"><a name="para610"></a><span class="paranum">610</span>.</p>



<p class="gatha1"> There ca dahare maggaṃ, gacchantesu ubhosupi;</p>



<p class="gathalast">Pattacīvaramādāya, ohīne dahare pana.</p>



<p class="hangnum"><a name="para611"></a><span class="paranum">611</span>.</p>



<p class="gatha1"> Asampatte garuṃ tasmiṃ, uggacchatyaruṇo yadi;</p>



<p class="gathalast">Hoti nissaggiyaṃ vatthaṃ, na passambhati nissayo.</p>



<p class="hangnum"><a name="para612"></a><span class="paranum">612</span>.</p>



<p class="gatha1"> Muhuttaṃ vissamitvāna, gacchante dahare pana;</p>



<p class="gathalast">Hoti nissaggiyaṃ vatthaṃ, passambhati ca nissayo.</p>



<p class="hangnum"><a name="para613"></a><span class="paranum">613</span>.</p>



<p class="gatha1"> Sutā dhammakathā yasmiṃ, uggacchatyaruṇo yadi;</p>



<p class="gathalast">Hoti nissaggiyaṃ vatthaṃ, passambhati ca nissayo.</p>



<p class="hangnum"><a name="para614"></a><span class="paranum">614</span>.</p>



<p class="gatha1"> Paccuddhāre anāpatti, laddhasammutikassapi;</p>



<p class="gathalast">Antoyevāruṇe taṃ vā, vissajjeti vinassati.</p>



<p class="hangnum"><a name="para615"></a><span class="paranum">615</span>.</p>



<p class="gatha1"> Paṭhamena samānāva, samuṭṭhānādayo nayā;</p>



<p class="gathalast">Apaccuddharaṇaṃ ettha, akriyāti visesitaṃ.</p>



<p class="centered">Dutiyakathinakathā.</p>



<p class="hangnum"><a name="para616"></a><span class="paranum">616</span>.</p>



<p class="gatha1"> Akālacīvaraṃ māsa-paramaṃ nikkhipe sati;</p>



<p class="gathalast">Paccāsāya tato uddhaṃ, ṭhapetuṃ na ca vaṭṭati.</p>



<p class="hangnum"><a name="para617"></a><span class="paranum">617</span>.</p>



<p class="gatha1"> Dasāhātikkamoyeva;</p>



<p class="gatha2">Paṭhame kathine idha;</p>



<p class="gatha3">Māsassātikkamo vutto;</p>



<p class="gathalast">Seso tena samo mato.</p>



<p class="centered">Tatiyakathinakathā.</p>



<p class="hangnum"><a name="para618"></a><span class="paranum">618</span>.</p>



<p class="gatha1"> Bhikkhu <a name="M0.0059"></a> bhikkhuniyā bhuttaṃ, vatthaṃ aññātikāya yo;</p>



<p class="gathalast">Dhovāpeti rajāpeti, ākoṭāpeti ce tato.</p>



<p class="hangnum"><a name="para619"></a><span class="paranum">619</span>.</p>



<p class="gatha1"> Tassa <a name="V0.0052"></a> nissaggiyāpatti, paṭhamena pakāsitā;</p>



<p class="gathalast">Tathā sesehi ca dvīhi, dīpitaṃ dukkaṭadvayaṃ.</p>



<p class="hangnum"><a name="para620"></a><span class="paranum">620</span>.</p>



<p class="gatha1"> Sikkhamānāya vā hatthe, dhovanatthāya deti ce;</p>



<p class="gathalast">Sā hutvā upasampannā, pacchā dhovati so nayo.</p>



<p class="hangnum"><a name="para621"></a><span class="paranum">621</span>.</p>



<p class="gatha1"> Sāmaṇeraniddesepi, liṅgaṃ ce parivattati;</p>



<p class="gathalast">Bhikkhunīsupasampajja, dhote nissaggiyaṃ siyā.</p>



<p class="hangnum"><a name="para622"></a><span class="paranum">622</span>.</p>



<p class="gatha1"> Daharānañca bhikkhūnaṃ, hatthe vatthe niyyādite;</p>



<p class="gathalast">Parivattitaliṅgesu, tesupesa nayo mato.</p>



<p class="hangnum"><a name="para623"></a><span class="paranum">623</span>.</p>



<p class="gatha1"> Tathā bhikkhuniyā hatthe, dinne ‘‘dhovā’’ti cīvare;</p>



<p class="gathalast">Parivatte tu liṅgasmiṃ, sace dhovati vaṭṭati.</p>



<p class="hangnum"><a name="para624"></a><span class="paranum">624</span>.</p>



<p class="gatha1"> ‘‘Dhovā’’ti bhikkhunī vuttā, sace sabbaṃ karoti sā;</p>



<p class="gathalast">Dhovanappaccayāyeva, tassa nissaggiyaṃ siyā.</p>



<p class="hangnum"><a name="para625"></a><span class="paranum">625</span>.</p>



<p class="gatha1"> ‘‘Imasmiṃ cīvare sabbaṃ, kattabbaṃ tvaṃ karohi’’ti;</p>



<p class="gathalast">Hoti nissaggiyañceva, vadato dukkaṭadvayaṃ.</p>



<p class="hangnum"><a name="para626"></a><span class="paranum">626</span>.</p>



<p class="gatha1"> Ñātikāñātisaññissa, paccattharanisīdanaṃ;</p>



<p class="gathalast">Aññassa santakaṃ vāpi, dhovāpentassa dukkaṭaṃ.</p>



<p class="hangnum"><a name="para627"></a><span class="paranum">627</span>.</p>



<p class="gatha1"> Ekatoupasampannā, bhikkhunīnaṃ vasena yā;</p>



<p class="gathalast">Tāya dhovāpane vāpi, hoti āpatti dukkaṭaṃ.</p>



<p class="hangnum"><a name="para628"></a><span class="paranum">628</span>.</p>



<p class="gatha1"> Avuttā paribhuttaṃ vā, aññaṃ vā yadi dhovati;</p>



<p class="gathalast">Na doso, sañcarittena, samuṭṭhānādayo samā.</p>



<p class="centered">Purāṇacīvaradhovāpanakathā.</p>



<p class="hangnum"><a name="para629"></a><span class="paranum">629</span>.</p>



<p class="gatha1"> Vikappanupagaṃ <a name="M0.0060"></a> kiñci, pacchimaṃ pana cīvaraṃ;</p>



<p class="gathalast">Gaṇhato hoti āpatti, ṭhapetvā pārivattakaṃ.</p>



<p class="hangnum"><a name="para630"></a><span class="paranum">630</span>.</p>



<p class="gatha1"> Payoge gahaṇatthāya, dukkaṭaṃ pariyāputaṃ;</p>



<p class="gathalast">Tassa nissaggiyāpatti, gahaṇena pakāsitā.</p>



<p class="hangnum"><a name="para631"></a><span class="paranum">631</span>.</p>



<p class="gatha1"> Sace anupasampanna-hatthe peseti cīvaraṃ;</p>



<p class="gathalast">Aññatra pārivattāpi, gahetuṃ pana vaṭṭati.</p>



<p class="hangnum"><a name="para632"></a><span class="paranum">632</span>.</p>



<p class="gatha1"> Ñātikāyapi <a name="V0.0053"></a> aññāti-saññissa vimatissa vā;</p>



<p class="gathalast">Ekatoupasampanna-hatthā gaṇhāti dukkaṭaṃ.</p>



<p class="hangnum"><a name="para633"></a><span class="paranum">633</span>.</p>



<p class="gatha1"> ‘‘Dassāmī’’ti ca ābhogaṃ, katvā vā pārivattakaṃ;</p>



<p class="gathalast">Tāvakālikavissāsa-ggāhe doso na vijjati.</p>



<p class="hangnum"><a name="para634"></a><span class="paranum">634</span>.</p>



<p class="gatha1"> Aññaṃ pana parikkhāraṃ, na doso hoti gaṇhato;</p>



<p class="gathalast">Sañcarittasamuṭṭhānaṃ, idaṃ vuttaṃ kriyākriyaṃ.</p>



<p class="centered">Cīvarapaṭiggahaṇakathā.</p>



<p class="hangnum"><a name="para635"></a><span class="paranum">635</span>.</p>



<p class="gatha1"> Cīvaraṃ viññāpentassa, aññātakāppavāritaṃ;</p>



<p class="gathalast">Hoti nissaggiyāpatti, aññatra samayā pana.</p>



<p class="hangnum"><a name="para636"></a><span class="paranum">636</span>.</p>



<p class="gatha1"> Tikapācittiyaṃ vuttaṃ, tatheva dvikadukkaṭaṃ;</p>



<p class="gathalast">Ñātakeñātisaññissa, tattha vematikassa ca.</p>



<p class="hangnum"><a name="para637"></a><span class="paranum">637</span>.</p>



<p class="gatha1"> Samaye viññāpentassa, ñātake vā pavārite;</p>



<p class="gathalast">Aññassatthāya vā tassa, ñātake vā pavārite.</p>



<p class="hangnum"><a name="para638"></a><span class="paranum">638</span>.</p>



<p class="gatha1"> Anāpattīti ñātabbaṃ, tathā ummattakādino;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Aññātakaviññattikathā.</p>



<p class="hangnum"><a name="para639"></a><span class="paranum">639</span>.</p>



<p class="gatha1"> Appavāritamaññātiṃ<a name="M0.0061"></a>, cīvaraṃ tu taduttariṃ;</p>



<p class="gathalast">Hoti nissaggiyāpatti, viññāpentassa bhikkhuno.</p>



<p class="hangnum"><a name="para640"></a><span class="paranum">640</span>.</p>



<p class="gatha1"> Yassa tīṇipi naṭṭhāni, dve vā ekampi vā pana;</p>



<p class="gathalast">Dve vā ekampi vā tena, sāditabbaṃ na kiñcipi.</p>



<p class="hangnum"><a name="para641"></a><span class="paranum">641</span>.</p>



<p class="gatha1"> Sesakaṃ āharantassa, dinne nacchinnakāraṇā;</p>



<p class="gathalast">Santake ñātakādīnaṃ, attanopi dhanena vā.</p>



<p class="hangnum"><a name="para642"></a><span class="paranum">642</span>.</p>



<p class="gatha1"> Anāpattīti ñātabbaṃ, tathā ummattakādino;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Tatuttarikathā.</p>



<p class="hangnum"><a name="para643"></a><span class="paranum">643</span>.</p>



<p class="gatha1"> Kalyāṇakamyatāhetu<a name="V0.0054"></a>, āpajjati vikappanaṃ;</p>



<p class="gathalast">Cīvare pana yo tassa, lābhā nissaggiyaṃ bhave.</p>



<p class="hangnum"><a name="para644"></a><span class="paranum">644</span>.</p>



<p class="gatha1"> Mahagghaṃ dātukāmamhi, appagghaṃ viññāpeti yo;</p>



<p class="gathalast">Santake ñātakādīnaṃ, anāpatti pakāsitā.</p>



<p class="hangnum"><a name="para645"></a><span class="paranum">645</span>.</p>



<p class="gatha1"> Ñātakeññātisaññissa, dukkaṭaṃ vimatissa ca;</p>



<p class="gathalast">Sañcarittasamā vuttā, samuṭṭhānādayo nayā.</p>



<p class="centered">Paṭhamopakkhaṭakathā.</p>



<p class="hangnum"><a name="para646"></a><span class="paranum">646</span>.</p>



<p class="gatha1"> Dutiyopakkhaṭe yasmā, vattabbaṃ natthi kiñcipi;</p>



<p class="gathalast">Tasmā anantarenassa, sadisova vinicchayo.</p>



<p class="centered">Dutiyopakkhaṭakathā.</p>



<p class="hangnum"><a name="para647"></a><span class="paranum">647</span>.</p>



<p class="gatha1"> Raññā vā rājabhoggena, bhikkhumuddissamābhataṃ;</p>



<p class="gathalast">Akappiyaṃ suvaṇṇādiṃ, gahetuṃ na ca vaṭṭati.</p>



<p class="hangnum"><a name="para648"></a><span class="paranum">648</span>.</p>



<p class="gatha1"> Rajataṃ <a name="M0.0062"></a> jātarūpaṃ vā, attano vā parassa vā;</p>



<p class="gathalast">Atthāya gaṇhituṃ kiñci, dīyamānaṃ na vaṭṭati.</p>



<p class="hangnum"><a name="para649"></a><span class="paranum">649</span>.</p>



<p class="gatha1"> Aññassatthāya niddiṭṭhaṃ, bhikkhuno paṭiggaṇhato;</p>



<p class="gathalast">Dukkaṭaṃ tassa hotīti, <span class="bld">mahāpaccariyaṃ</span> pana.</p>



<p class="hangnum"><a name="para650"></a><span class="paranum">650</span>.</p>



<p class="gatha1"> Netvā akappiyaṃ bhaṇḍaṃ, itthaṃ koci sace vade;</p>



<p class="gathalast">‘‘Idaṃ saṅghassa dammīti, puggalassa gaṇassa vā.</p>



<p class="hangnum"><a name="para651"></a><span class="paranum">651</span>.</p>



<p class="gatha1"> Ārāmaṃ vā vihāraṃ vā, cetiyaṃ vā karohi’’ti;</p>



<p class="gathalast">Na ca vaṭṭati taṃ vatthuṃ, sabbesaṃ sampaṭicchituṃ.</p>



<p class="hangnum"><a name="para652"></a><span class="paranum">652</span>.</p>



<p class="gatha1"> Anāmasitvā saṅghaṃ vā, gaṇaṃ vā puggalampi vā;</p>



<p class="gathalast">‘‘Cetiyassa vihārassa, demā’’tipi vadanti ce.</p>



<p class="hangnum"><a name="para653"></a><span class="paranum">653</span>.</p>



<p class="gatha1"> Taṃ hiraññaṃ suvaṇṇaṃ vā, nisedhetuṃ na vaṭṭati;</p>



<p class="gathalast">Ārāmikānaṃ vattabbaṃ, ‘‘vadantevamime’’ti ca.</p>



<p class="hangnum"><a name="para654"></a><span class="paranum">654</span>.</p>



<p class="gatha1"> Rajataṃ jātarūpaṃ vā, saṅghassa paṭiggaṇhato;</p>



<p class="gathalast">Hoti nissaggiyāpatti, paribhoge ca dukkaṭaṃ.</p>



<p class="hangnum"><a name="para655"></a><span class="paranum">655</span>.</p>



<p class="gatha1"> Taḷākassa <a name="V0.0055"></a> ca khettattā, sassuppattinidānato;</p>



<p class="gathalast">Gahaṇaṃ paribhogo vā, na ca vaṭṭati bhikkhuno.</p>



<p class="hangnum"><a name="para656"></a><span class="paranum">656</span>.</p>



<p class="gatha1"> ‘‘Cattāro paccaye saṅgho, gaṇo vā paribhuñjatu’’;</p>



<p class="gathalast">Iccevaṃ pana vatvā ce, deti sabbampi vaṭṭati.</p>



<p class="hangnum"><a name="para657"></a><span class="paranum">657</span>.</p>



<p class="gatha1"> Kārāpeti ca kedāre, chindāpetvā vanaṃ pana;</p>



<p class="gathalast">Kedāresu purāṇesu, atirekampi gaṇhati.</p>



<p class="hangnum"><a name="para658"></a><span class="paranum">658</span>.</p>



<p class="gatha1"> Aparicchinnabhāgasmiṃ, navasassepi ‘‘ettakaṃ;</p>



<p class="gathalast">Bhāgaṃ dethā’’ti vatvā ce, uṭṭhāpeti kahāpaṇe.</p>



<p class="hangnum"><a name="para659"></a><span class="paranum">659</span>.</p>



<p class="gatha1"> Vatvā akappiyaṃ vācaṃ, ‘‘kasatha vapathā’’ti ca;</p>



<p class="gathalast">Uppāditañca sabbesaṃ, hoti sabbamakappiyaṃ.</p>



<p class="hangnum"><a name="para660"></a><span class="paranum">660</span>.</p>



<p class="gatha1"> ‘‘Ettako <a name="M0.0063"></a> nāma bhāgoti, ettikāya ca bhūmiyā’’;</p>



<p class="gathalast">Patiṭṭhāpeti yo bhūmiṃ, avatvā kasathādikaṃ.</p>



<p class="hangnum"><a name="para661"></a><span class="paranum">661</span>.</p>



<p class="gatha1"> Sayameva pamāṇassa, jānanatthaṃ tu bhūmiyā;</p>



<p class="gathalast">Rajjuyā vāpi daṇḍena, khettaṃ mināti yo pana.</p>



<p class="hangnum"><a name="para662"></a><span class="paranum">662</span>.</p>



<p class="gatha1"> Khale vā rakkhati ṭhatvā, khalatopi tato puna;</p>



<p class="gathalast">Nīharāpeti vā vīhī, tassevetamakappiyaṃ.</p>



<p class="hangnum"><a name="para663"></a><span class="paranum">663</span>.</p>



<p class="gatha1"> ‘‘Ettakehi ca vīhīhi, idaṃ āharathā’’ti ca;</p>



<p class="gathalast">Āharanti sace vuttā, tassevetamakappiyaṃ.</p>



<p class="hangnum"><a name="para664"></a><span class="paranum">664</span>.</p>



<p class="gatha1"> ‘‘Ettakena hiraññena, idamāharathā’’ti ca;</p>



<p class="gathalast">Āharanti ca yaṃ vuttā, sabbesaṃ tamakappiyaṃ.</p>



<p class="hangnum"><a name="para665"></a><span class="paranum">665</span>.</p>



<p class="gatha1"> Pesakārakadāsaṃ vā, aññaṃ vā rajakādisu;</p>



<p class="gathalast">Ārāmikānaṃ nāmena, dente vaṭṭati gaṇhituṃ.</p>



<p class="hangnum"><a name="para666"></a><span class="paranum">666</span>.</p>



<p class="gatha1"> ‘‘Gāvo demā’’ti vuttepi, gahetuṃ na ca vaṭṭati;</p>



<p class="gathalast">Pañcagorasabhogatthaṃ, vutte demāti vaṭṭati.</p>



<p class="hangnum"><a name="para667"></a><span class="paranum">667</span>.</p>



<p class="gatha1"> Ajikādīsu eseva, nayo ñeyyo vibhāvinā;</p>



<p class="gathalast">Kappiyena ca vākyena, sabbaṃ vaṭṭati gaṇhituṃ.</p>



<p class="hangnum"><a name="para668"></a><span class="paranum">668</span>.</p>



<p class="gatha1"> Hatthiṃ vā mahisaṃ assaṃ, goṇaṃ kukkuṭasūkaraṃ;</p>



<p class="gathalast">Dentesu ca manussesu, na ca vaṭṭati gaṇhituṃ.</p>



<p class="hangnum"><a name="para669"></a><span class="paranum">669</span>.</p>



<p class="gatha1"> Paṭisiddhepi <a name="V0.0056"></a> saṅghassa, datvā gacchati ce pana;</p>



<p class="gathalast">Mūlaṃ datvā ca saṅghassa, keci gaṇhanti vaṭṭati.</p>



<p class="hangnum"><a name="para670"></a><span class="paranum">670</span>.</p>



<p class="gatha1"> ‘‘Khettaṃ vatthuṃ taḷākaṃ vā, dema goajikādikaṃ;</p>



<p class="gathalast">Vihārassā’’ti vuttepi, nisedhetuṃ na vaṭṭati.</p>



<p class="hangnum"><a name="para671"></a><span class="paranum">671</span>.</p>



<p class="gatha1"> Tikkhattuṃ codanā vuttā, chakkhattuṃ ṭhānamabravi;</p>



<p class="gathalast">Yadi codetiyeva cha, codanā diguṇā ṭhiti.</p>



<p class="hangnum"><a name="para672"></a><span class="paranum">672</span>.</p>



<p class="gatha1"> Anāpatti <a name="M0.0064"></a> acodetvā, laddhe ummattakādino;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Rājasikkhāpadakathā.</p>



<p class="centered">Cīvaravaggo paṭhamo.</p>



<p class="hangnum"><a name="para673"></a><span class="paranum">673</span>.</p>



<p class="gatha1"> Ekenāpi ca missetvā, santhataṃ kosiyaṃsunā;</p>



<p class="gathalast">Hoti nissaggiyāpatti, kārāpentassa bhikkhuno.</p>



<p class="hangnum"><a name="para674"></a><span class="paranum">674</span>.</p>



<p class="gatha1"> Paratthāya karontassa, kārāpentassa santhataṃ;</p>



<p class="gathalast">Aññena ca kataṃ laddhā, sevamānassa dukkaṭaṃ.</p>



<p class="hangnum"><a name="para675"></a><span class="paranum">675</span>.</p>



<p class="gatha1"> Anāpatti vitānaṃ vā, bhūmattharaṇameva vā;</p>



<p class="gathalast">Bhisi bibbohanaṃ vāpi, karontassādikammino.</p>



<p class="centered">Kosiyakathā.</p>



<p class="hangnum"><a name="para676"></a><span class="paranum">676</span>.</p>



<p class="gatha1"> Kāḷakeḷakalomānaṃ, suddhānaṃ santhataṃ sace;</p>



<p class="gathalast">Kareyyāpatti hotissa, sesaṃ tu paṭhamūpamaṃ.</p>



<p class="centered">Suddhakāḷakakathā.</p>



<p class="hangnum"><a name="para677"></a><span class="paranum">677</span>.</p>



<p class="gatha1"> Anāpatti tulaṃ vāpi, bahuṃ vā sabbameva vā;</p>



<p class="gathalast">Karontassa gahetvāna, odātaṃ kapilampi vā.</p>



<p class="hangnum"><a name="para678"></a><span class="paranum">678</span>.</p>



<p class="gatha1"> Anukkamena etāni, santhatāni ca tīṇipi;</p>



<p class="gathalast">Nissajjitvāpi laddhāni, sevamānassa dukkaṭaṃ.</p>



<p class="hangnum"><a name="para679"></a><span class="paranum">679</span>.</p>



<p class="gatha1"> Samuṭṭhānādayo <a name="V0.0057"></a> sabbe, sañcarittasamā matā;</p>



<p class="gathalast">Imesaṃ pana tiṇṇampi, tatiyaṃ tu kriyākriyaṃ.</p>



<p class="centered">Dvebhāgakathā.</p>



<p class="hangnum"><a name="para680"></a><span class="paranum">680</span>.</p>



<p class="gatha1"> Channaṃ <a name="M0.0065"></a> orena vassānaṃ, karontassa ca santhataṃ;</p>



<p class="gathalast">Hoti nissaggiyāpatti, ṭhapetvā bhikkhusammutiṃ.</p>



<p class="hangnum"><a name="para681"></a><span class="paranum">681</span>.</p>



<p class="gatha1"> Anāpatti paratthāya, kārāpeti karoti vā;</p>



<p class="gathalast">Kataṃ vā pana aññena, labhitvā paribhuñjato.</p>



<p class="hangnum"><a name="para682"></a><span class="paranum">682</span>.</p>



<p class="gatha1"> Chabbassāni karontassa, taduddhampi ca santhataṃ;</p>



<p class="gathalast">Vitāne sāṇipākāre, nissajjitvā katepi ca.</p>



<p class="centered">Chabbassakathā.</p>



<p class="hangnum"><a name="para683"></a><span class="paranum">683</span>.</p>



<p class="gatha1"> Anāpatti anādāya, asante santhate pana;</p>



<p class="gathalast">Aññassatthāya kāretuṃ, katañca paribhuñjituṃ.</p>



<p class="hangnum"><a name="para684"></a><span class="paranum">684</span>.</p>



<p class="gatha1"> Anādānavasenassa, sugatassa vidatthiyā;</p>



<p class="gathalast">Karaṇena ca satthārā, vuttametaṃ kriyākriyaṃ.</p>



<p class="hangnum"><a name="para685"></a><span class="paranum">685</span>.</p>



<p class="gatha1"> Samuṭṭhānādayo sabbe, sañcarittasamā matā;</p>



<p class="gathalast">Anantarassimassāpi, viseso nupalabbhati.</p>



<p class="centered">Nisīdanasanthatakathā.</p>



<p class="hangnum"><a name="para686"></a><span class="paranum">686</span>.</p>



<p class="gatha1"> Gacchante pana yāne vā, hatthiassādikesu vā;</p>



<p class="gathalast">Ṭhapeti yadi lomāni, sāmikassa ajānato.</p>



<p class="hangnum"><a name="para687"></a><span class="paranum">687</span>.</p>



<p class="gatha1"> Tiyojanamatītesu, tesu āpatti bhikkhuno;</p>



<p class="gathalast">Agacchantesu tesveva, ṭhapitesupyayaṃ nayo.</p>



<p class="hangnum"><a name="para688"></a><span class="paranum">688</span>.</p>



<p class="gatha1"> Yāne pana agacchante, asse vā hatthipiṭṭhiyaṃ;</p>



<p class="gathalast">Ṭhapetvā abhirūhitvā, sace sāreti vaṭṭati.</p>



<p class="hangnum"><a name="para689"></a><span class="paranum">689</span>.</p>



<p class="gatha1"> Na vaṭṭatīti niddiṭṭhaṃ, <span class="bld">kurundaṭṭhakathāya</span> hi;</p>



<p class="gathalast">Taṃ panaññaṃ harāpeti, vacanena virujjhati.</p>



<p class="hangnum"><a name="para690"></a><span class="paranum">690</span>.</p>



<p class="gatha1"> Kaṇṇacchiddesu <a name="V0.0058"></a><a name="M0.0066"></a> lomāni, pakkhipitvāpi gacchato;</p>



<p class="gathalast">Hotiyeva kirāpatti, lomānaṃ gaṇanāvasā.</p>



<p class="hangnum"><a name="para691"></a><span class="paranum">691</span>.</p>



<p class="gatha1"> Suttakena ca bandhitvā, ṭhapitaṃ pana vaṭṭati;</p>



<p class="gathalast">Veṇiṃ katvā harantassa, āpatti paridīpitā.</p>



<p class="hangnum"><a name="para692"></a><span class="paranum">692</span>.</p>



<p class="gatha1"> Suṅkaghātaṃ anuppatvā, corādīhi upadduto;</p>



<p class="gathalast">Yo caññavihito vāpi, āpatti yadi gacchati.</p>



<p class="hangnum"><a name="para693"></a><span class="paranum">693</span>.</p>



<p class="gatha1"> Tiyojanaṃ harantassa, ūnakaṃ vā tiyojanaṃ;</p>



<p class="gathalast">Tathā paccāharantassa, tāniyeva tiyojanaṃ.</p>



<p class="hangnum"><a name="para694"></a><span class="paranum">694</span>.</p>



<p class="gatha1"> Nivāsatthāya vā gantvā, harantassa tato paraṃ;</p>



<p class="gathalast">Acchinnaṃ vāpi nissaṭṭhaṃ, labhitvā haratopi ca.</p>



<p class="hangnum"><a name="para695"></a><span class="paranum">695</span>.</p>



<p class="gatha1"> Harāpentassa aññena, harato katabhaṇḍakaṃ;</p>



<p class="gathalast">Tathā ummattakādīnaṃ, anāpatti pakāsitā.</p>



<p class="hangnum"><a name="para696"></a><span class="paranum">696</span>.</p>



<p class="gatha1"> Idaṃ pana samuṭṭhānaṃ, kāyato kāyacittato;</p>



<p class="gathalast">Acittaṃ kāyakammañca, ticittañca tivedanaṃ.</p>



<p class="centered">Eḷakalomakathā.</p>



<p class="hangnum"><a name="para697"></a><span class="paranum">697</span>.</p>



<p class="gatha1"> Samuṭṭhānādinā saddhiṃ, lomadhovāpanampi ca;</p>



<p class="gathalast">Cīvarassa purāṇassa, dhovāpanasamaṃ mataṃ.</p>



<p class="centered">Eḷakalomadhovāpanakathā.</p>



<p class="hangnum"><a name="para698"></a><span class="paranum">698</span>.</p>



<p class="gatha1"> Gaṇheyya vā gaṇhāpeyya, rajataṃ jātarūpakaṃ;</p>



<p class="gathalast">Nissajjitvā panāpatti, desetabbāva bhikkhunā.</p>



<p class="hangnum"><a name="para699"></a><span class="paranum">699</span>.</p>



<p class="gatha1"> Rajataṃ jātarūpañca, ubhinnaṃ māsakopi ca;</p>



<p class="gathalast">Etaṃ catubbidhaṃ vatthu, hoti nissaggiyāvahaṃ.</p>



<p class="hangnum"><a name="para700"></a><span class="paranum">700</span>.</p>



<p class="gatha1"> Muttā <a name="M0.0067"></a> maṇi silā saṅkho, pavāḷaṃ lohitaṅkako;</p>



<p class="gathalast">Masāragallaṃ dhaññāni, satta gomahisādikaṃ.</p>



<p class="hangnum"><a name="para701"></a><span class="paranum">701</span>.</p>



<p class="gatha1"> Khettaṃ vatthuṃ taḷākañca, dāsidāsādikaṃ pana;</p>



<p class="gathalast">Dukkaṭasseva vatthūni, dīpitāni mahesinā.</p>



<p class="hangnum"><a name="para702"></a><span class="paranum">702</span>.</p>



<p class="gatha1"> Muggamāsādikaṃ <a name="V0.0059"></a> sabbaṃ, sappiādīni taṇḍulā;</p>



<p class="gathalast">Suttaṃ vatthaṃ halaṃ phālaṃ, kappiyaṃ evamādikaṃ.</p>



<p class="hangnum"><a name="para703"></a><span class="paranum">703</span>.</p>



<p class="gatha1"> Tatthattano panatthāya, vatthuṃ nissaggiyassa hi;</p>



<p class="gathalast">Sampaṭicchati yo bhikkhu, tassa nissaggiyaṃ siyā.</p>



<p class="hangnum"><a name="para704"></a><span class="paranum">704</span>.</p>



<p class="gatha1"> Saṅghādīnaṃ tamatthāya, gaṇhato dukkaṭaṃ tathā;</p>



<p class="gathalast">Dukkaṭassa ca vatthumpi, sabbatthāya ca dukkaṭaṃ.</p>



<p class="hangnum"><a name="para705"></a><span class="paranum">705</span>.</p>



<p class="gatha1"> Sace kahāpaṇādīnaṃ, sahassaṃ paṭigaṇhati;</p>



<p class="gathalast">Vatthūnaṃ gaṇanāyassa, āpattigaṇanā siyā.</p>



<p class="hangnum"><a name="para706"></a><span class="paranum">706</span>.</p>



<p class="gatha1"> Tathā sithilabaddhesu, thavikādīsu rūpato;</p>



<p class="gathalast">Āpattigaṇanā vuttā, <span class="bld">mahāpaccariyaṃ</span> pana.</p>



<p class="hangnum"><a name="para707"></a><span class="paranum">707</span>.</p>



<p class="gatha1"> ‘‘Idaṃ ayyassa hotū’’ti, vutte vā pana kenaci;</p>



<p class="gathalast">Sace gaṇhitukāmopi, nisedhetabbameva ca.</p>



<p class="hangnum"><a name="para708"></a><span class="paranum">708</span>.</p>



<p class="gatha1"> Paṭikkhittepi taṃ vatthuṃ, ṭhapetvā yadi gacchati;</p>



<p class="gathalast">Tathā gopāyitabbaṃ taṃ, yathā taṃ na vinassati.</p>



<p class="hangnum"><a name="para709"></a><span class="paranum">709</span>.</p>



<p class="gatha1"> ‘‘Āharedamidaṃ gaṇha, idaṃ dehīdha nikkhipa’’;</p>



<p class="gathalast">Iccevaṃ bhikkhuno vattuṃ, na vaṭṭati akappiyaṃ.</p>



<p class="hangnum"><a name="para710"></a><span class="paranum">710</span>.</p>



<p class="gatha1"> Ṭhapetvā rūpiyaggāhaṃ, nissaṭṭhaparivattitaṃ;</p>



<p class="gathalast">Sabbehi paribhottabbaṃ, bhājetvā sappiādikaṃ.</p>



<p class="hangnum"><a name="para711"></a><span class="paranum">711</span>.</p>



<p class="gatha1"> Attano pattabhāgampi, paṭiggāhakabhikkhuno;</p>



<p class="gathalast">Gahetuṃ aññato laddhaṃ, bhuñjituṃ vā na vaṭṭati.</p>



<p class="hangnum"><a name="para712"></a><span class="paranum">712</span>.</p>



<p class="gatha1"> Yaṃ <a name="M0.0068"></a> kiñci pana sambhūtaṃ, paccayaṃ vatthuto tato;</p>



<p class="gathalast">Bhikkhuno sevamānassa, hoti āpatti dukkaṭaṃ.</p>



<p class="hangnum"><a name="para713"></a><span class="paranum">713</span>.</p>



<p class="gatha1"> Ajjhārāme anāpatti, tamajjhāvasathepi vā;</p>



<p class="gathalast">Gahetvā vā gahāpetvā, nikkhipantassa bhikkhuno.</p>



<p class="hangnum"><a name="para714"></a><span class="paranum">714</span>.</p>



<p class="gatha1"> Tikapācittiyaṃ vuttaṃ, rūpiyanti arūpiye;</p>



<p class="gathalast">Saññino vimatissāpi, hoti āpatti dukkaṭaṃ.</p>



<p class="hangnum"><a name="para715"></a><span class="paranum">715</span>.</p>



<p class="gatha1"> Samuṭṭhānādayo <a name="V0.0060"></a> sabbe, sañcarittasamā matā;</p>



<p class="gathalast">Kriyākriyamidaṃ vuttaṃ, ayameva visesatā.</p>



<p class="centered">Rūpiyapaṭiggahaṇakathā.</p>



<p class="hangnum"><a name="para716"></a><span class="paranum">716</span>.</p>



<p class="gatha1"> Vatthuṃ nissaggiyassāpi, vatthuṃ vā dukkaṭassa ca;</p>



<p class="gathalast">Kappiyassa ca vatthuṃ vā, yo nissaggiyavatthunā.</p>



<p class="hangnum"><a name="para717"></a><span class="paranum">717</span>.</p>



<p class="gatha1"> Vatthunā dukkaṭassāpi, vatthuṃ nissaggiyassa vā;</p>



<p class="gathalast">Parivatteti āpatti, kappiyena ca vatthunā.</p>



<p class="hangnum"><a name="para718"></a><span class="paranum">718</span>.</p>



<p class="gatha1"> Dukkaṭassa ca vatthuṃ vā, vatthuṃ vā kappiyassa ca;</p>



<p class="gathalast">Vatthunā dukkaṭasseva, parivatteti dukkaṭaṃ.</p>



<p class="hangnum"><a name="para719"></a><span class="paranum">719</span>.</p>



<p class="gatha1"> Vatthunā kappiyassāpi, tathā dukkaṭavatthukaṃ;</p>



<p class="gathalast">Parivatteti yo tassa, hoti āpatti dukkaṭaṃ.</p>



<p class="hangnum"><a name="para720"></a><span class="paranum">720</span>.</p>



<p class="gatha1"> Vatthuno dukkaṭassāpi, tathā nissaggiyassa ca;</p>



<p class="gathalast">Gahaṇaṃ vāritaṃ pubbe, iminā parivattanaṃ.</p>



<p class="hangnum"><a name="para721"></a><span class="paranum">721</span>.</p>



<p class="gatha1"> Rūpiyanti ca saññissa, vimatissa arūpiye;</p>



<p class="gathalast">Tena dve dukkaṭā honti, cetāpentassa rūpiyaṃ.</p>



<p class="hangnum"><a name="para722"></a><span class="paranum">722</span>.</p>



<p class="gatha1"> Arūpiyanti saññissa, anāpatti arūpiye;</p>



<p class="gathalast">‘‘Idaṃ gahetvā dehī’’ti, vadatopi ca pañcahi.</p>



<p class="hangnum"><a name="para723"></a><span class="paranum">723</span>.</p>



<p class="gatha1"> Sesaṃ <a name="M0.0069"></a> anantareneva, samuṭṭhānādikaṃ samaṃ;</p>



<p class="gathalast">Idaṃ kriyasamuṭṭhānaṃ, ayameva visesatā.</p>



<p class="centered">Rūpiyasaṃvohārakathā.</p>



<p class="hangnum"><a name="para724"></a><span class="paranum">724</span>.</p>



<p class="gatha1"> Kappiyaṃ kappiyeneva, parivattayato pana;</p>



<p class="gathalast">Hoti nissaggiyāpatti, ṭhapetvā sahadhammike.</p>



<p class="hangnum"><a name="para725"></a><span class="paranum">725</span>.</p>



<p class="gatha1"> Akappiyassa vatthussa, teneva parivattanaṃ;</p>



<p class="gathalast">Na gacchatīti niddiṭṭhaṃ, kayavikkayasaṅgahaṃ.</p>



<p class="hangnum"><a name="para726"></a><span class="paranum">726</span>.</p>



<p class="gatha1"> Tasmā mātāpitūnampi, vatthuṃ yaṃ kiñci kappiyaṃ;</p>



<p class="gathalast">‘‘Imaṃ dehiminā hī’’ti, vadato pana dukkaṭaṃ.</p>



<p class="hangnum"><a name="para727"></a><span class="paranum">727</span>.</p>



<p class="gatha1"> Sakaṃ <a name="V0.0061"></a> vā deti ce bhaṇḍaṃ, evaṃ vatvāna mātuyā;</p>



<p class="gathalast">Mātuyā vā tathā bhaṇḍaṃ, sayaṃ gaṇhāti dukkaṭaṃ.</p>



<p class="hangnum"><a name="para728"></a><span class="paranum">728</span>.</p>



<p class="gatha1"> Sahatthaṃ parabhaṇḍasmiṃ, parahatthañca attano;</p>



<p class="gathalast">Bhaṇḍake pana sampatte, nissaggiyamudīritaṃ.</p>



<p class="hangnum"><a name="para729"></a><span class="paranum">729</span>.</p>



<p class="gatha1"> ‘‘Gahetvā vā idaṃ nāma, bhuñjitvā odanaṃ imaṃ;</p>



<p class="gathalast">Idaṃ nāma karohī’’ti, vattuṃ pana na vaṭṭati.</p>



<p class="hangnum"><a name="para730"></a><span class="paranum">730</span>.</p>



<p class="gatha1"> Vighāsādamathaññaṃ vā, ‘‘bhuñjitvā odanaṃ imaṃ;</p>



<p class="gathalast">Challiṃ vā pana valliṃ vā, kaṭṭhaṃ vā dārumeva vā.</p>



<p class="hangnum"><a name="para731"></a><span class="paranum">731</span>.</p>



<p class="gatha1"> Āharā’’ti vadantassa, vatthūnaṃ gaṇanāvasā;</p>



<p class="gathalast">Honti āpattiyo tassa, bhikkhuno kayavikkaye.</p>



<p class="hangnum"><a name="para732"></a><span class="paranum">732</span>.</p>



<p class="gatha1"> ‘‘Imañca yāguṃ piva bhuñja bhattaṃ;</p>



<p class="gatha2">Bhuttosi bhuñjissasi bhuñjasīdaṃ;</p>



<p class="gatha3">Bhattaṃ, imaṃ nāma karohi kammaṃ’’;</p>



<p class="gathalast">Icceva vattuṃ pana vaṭṭateva.</p>



<p class="hangnum"><a name="para733"></a><span class="paranum">733</span>.</p>



<p class="gatha1"> Bhūmiyā <a name="M0.0070"></a> sodhane vāpi, limpane vatthadhovane;</p>



<p class="gathalast">Ettha kiñcāpi natthaññaṃ, bhaṇḍaṃ nissajjitabbakaṃ.</p>



<p class="hangnum"><a name="para734"></a><span class="paranum">734</span>.</p>



<p class="gatha1"> Nissaggiye ca vatthumhi, naṭṭhe bhuttepi vā yathā;</p>



<p class="gathalast">Desetabbāva āpatti, desetabbā tathā ayaṃ.</p>



<p class="hangnum"><a name="para735"></a><span class="paranum">735</span>.</p>



<p class="gatha1"> ‘‘Imināva imaṃ nāma, gahetvā dehi me’’iti;</p>



<p class="gathalast">Ācikkhati anāpatti, ṭhapetvā bhaṇḍasāmikaṃ.</p>



<p class="hangnum"><a name="para736"></a><span class="paranum">736</span>.</p>



<p class="gatha1"> ‘‘Idaṃ mamatthi attho me, iminā’’ti ca bhāsato;</p>



<p class="gathalast">Sesaṃ anantareneva, samuṭṭhānādikaṃ samaṃ.</p>



<p class="centered">Kayavikkayakathā.</p>



<p class="centered">Kosiyavaggo dutiyo.</p>



<p class="hangnum"><a name="para737"></a><span class="paranum">737</span>.</p>



<p class="gatha1"> Mattikāyomayā pattā, kappiyā jātito duve;</p>



<p class="gathalast">Tayo pattassa vaṇṇā tu, ukkaṭṭho majjhimomako.</p>



<p class="hangnum"><a name="para738"></a><span class="paranum">738</span>.</p>



<p class="gatha1"> Dvinnaṃ <a name="V0.0062"></a> taṇḍulanāḷīnaṃ, bhattaṃ magadhanāḷiyā;</p>



<p class="gathalast">Khādanañca catubbhāgaṃ, byañjanañca tadūpiyaṃ.</p>



<p class="hangnum"><a name="para739"></a><span class="paranum">739</span>.</p>



<p class="gatha1"> <span class="bld">Ukkaṭṭho</span> nāma so patto, yo taṃ sabbaṃ tu gaṇhati;</p>



<p class="gathalast"><span class="bld">Majjhimo</span> tassupaḍḍho ca, tadupaḍḍho ca <span class="bld">omako</span>.</p>



<p class="hangnum"><a name="para740"></a><span class="paranum">740</span>.</p>



<p class="gatha1"> Ukkaṭṭhassa ca ukkaṭṭho, tassevomakamajjhimā;</p>



<p class="gathalast">Evaṃ majjhimaomesu, nava pattā bhavanti hi.</p>



<p class="hangnum"><a name="para741"></a><span class="paranum">741</span>.</p>



<p class="gatha1"> Ukkaṭṭhukkaṭṭhako tesu, apatto omakomako;</p>



<p class="gathalast">Tasmā nāpi adhiṭṭhānaṃ, na gacchanti vikappanaṃ.</p>



<p class="hangnum"><a name="para742"></a><span class="paranum">742</span>.</p>



<p class="gatha1"> Sesaṃ sattavidhaṃ pattaṃ, pattalakkhaṇasaṃyutaṃ;</p>



<p class="gathalast">Adhiṭṭhāya vikappetvā, paribhuñjeyya paṇḍito.</p>



<p class="hangnum"><a name="para743"></a><span class="paranum">743</span>.</p>



<p class="gatha1"> Dasāhaparamaṃ <a name="M0.0071"></a> kālaṃ, dhāreyya atirekato;</p>



<p class="gathalast">Atikkamayato pattaṃ, tañhi nissaggiyaṃ siyā.</p>



<p class="hangnum"><a name="para744"></a><span class="paranum">744</span>.</p>



<p class="gatha1"> Yaṃ pattaṃ na vikappeti, yaṃ nādhiṭṭheti vā pana;</p>



<p class="gathalast">Vinayaññūhi so patto, atirekoti vaṇṇito.</p>



<p class="hangnum"><a name="para745"></a><span class="paranum">745</span>.</p>



<p class="gatha1"> Vattabbaṃ tu ‘‘imaṃ pattaṃ, adhiṭṭhāmī’’ti sammukhe;</p>



<p class="gathalast">‘‘Etaṃ patta’’nti dūrasmiṃ, paccuddhārepyayaṃ nayo.</p>



<p class="hangnum"><a name="para746"></a><span class="paranum">746</span>.</p>



<p class="gatha1"> Ābhogaṃ manasā katvā, katvā kāyavikārakaṃ;</p>



<p class="gathalast">Kāyenapi ca pattassa, adhiṭṭhānaṃ pakāsitaṃ.</p>



<p class="hangnum"><a name="para747"></a><span class="paranum">747</span>.</p>



<p class="gatha1"> Patto jahatidhiṭṭhānaṃ, dānabhedakanāsato;</p>



<p class="gathalast">Vibbhamuddhārapaccakkha-parivattanagāhato.</p>



<p class="hangnum"><a name="para748"></a><span class="paranum">748</span>.</p>



<p class="gatha1"> Kaṅgusitthappamāṇena, khenādhiṭṭhānamujjhati;</p>



<p class="gathalast">Pidahitvā adhiṭṭheyya, ayocuṇṇena vāṇiyā.</p>



<p class="hangnum"><a name="para749"></a><span class="paranum">749</span>.</p>



<p class="gatha1"> Yo hi nissaggiyaṃ pattaṃ, anissajjeva bhuñjati;</p>



<p class="gathalast">Dukkaṭaṃ tassa niddiṭṭhaṃ, bhutvā dhovanadhovane.</p>



<p class="hangnum"><a name="para750"></a><span class="paranum">750</span>.</p>



<p class="gatha1"> Suvaṇṇamaṇipatto ca, veḷuriyaphalikubbhavo;</p>



<p class="gathalast">Kaṃsakācamayo patto, tipusīsamayopi ca.</p>



<p class="hangnum"><a name="para751"></a><span class="paranum">751</span>.</p>



<p class="gatha1"> Tathā dārumayo patto, tambasajjhumayopi ca;</p>



<p class="gathalast">Ekādasavidho patto, vutto dukkaṭavatthuko.</p>



<p class="hangnum"><a name="para752"></a><span class="paranum">752</span>.</p>



<p class="gatha1"> Ghaṭasīsakaṭāho <a name="V0.0063"></a> ca, tumbaṃ cassānulomikaṃ;</p>



<p class="gathalast">Tambalohamayaṃ tattha, thālakaṃ pana vaṭṭati.</p>



<p class="hangnum"><a name="para753"></a><span class="paranum">753</span>.</p>



<p class="gatha1"> Phalikakācakaṃsānaṃ, taṭṭikādīni kānici;</p>



<p class="gathalast">Puggalassa na vaṭṭanti, vaṭṭanti gihisaṅghikā.</p>



<p class="hangnum"><a name="para754"></a><span class="paranum">754</span>.</p>



<p class="gatha1"> Yaṃ kiñci sodakaṃ pattaṃ, paṭisāmeyya dukkaṭaṃ;</p>



<p class="gathalast">Sādhukaṃ vodakaṃ katvā, paṭisāmeyya paṇḍito.</p>



<p class="hangnum"><a name="para755"></a><span class="paranum">755</span>.</p>



<p class="gatha1"> Bhikkhuno <a name="M0.0072"></a> sodakaṃ pattaṃ, otāpetuṃ na vaṭṭati;</p>



<p class="gathalast">Uṇhe na nidahetabbo, nidahantassa dukkaṭaṃ.</p>



<p class="hangnum"><a name="para756"></a><span class="paranum">756</span>.</p>



<p class="gatha1"> Miḍḍhante paribhaṇḍante, ṭhapetuṃ na ca vaṭṭati;</p>



<p class="gathalast">Miḍḍhiyā paribhaṇḍe vā, vitthiṇṇe pana vaṭṭati.</p>



<p class="hangnum"><a name="para757"></a><span class="paranum">757</span>.</p>



<p class="gatha1"> Dāruādhārake patte, dve ṭhapetumpi vaṭṭati;</p>



<p class="gathalast">Ayameva nayo daṇḍa-bhūmiādhārakesupi.</p>



<p class="hangnum"><a name="para758"></a><span class="paranum">758</span>.</p>



<p class="gatha1"> Taṭṭikāyapi coḷe vā, potthake kaṭasārake;</p>



<p class="gathalast">Paribhaṇḍakatāyāpi, bhūmiyaṃ vālukāsu vā.</p>



<p class="hangnum"><a name="para759"></a><span class="paranum">759</span>.</p>



<p class="gatha1"> Tathārūpāsu suddhāsu, ṭhapetuṃ pana vaṭṭati;</p>



<p class="gathalast">Sarajāya ṭhapentassa, dukkaṭaṃ kharabhūmiyā.</p>



<p class="hangnum"><a name="para760"></a><span class="paranum">760</span>.</p>



<p class="gatha1"> Daṇḍe vā nāgadante vā, laggetumpi na vaṭṭati;</p>



<p class="gathalast">Chattaṅgamañcapīṭhesu, ṭhapentassa ca dukkaṭaṃ.</p>



<p class="hangnum"><a name="para761"></a><span class="paranum">761</span>.</p>



<p class="gatha1"> Aṭanīsu hi bandhitvā, olambetumpi vaṭṭati;</p>



<p class="gathalast">Bandhitvā pana mañcassa, ṭhapetuṃpari vaṭṭati.</p>



<p class="hangnum"><a name="para762"></a><span class="paranum">762</span>.</p>



<p class="gatha1"> Mañcapīṭhaṭṭake pattaṃ, ṭhapetuṃ pana vaṭṭati;</p>



<p class="gathalast">Bhattapūropi vā chatte, ṭhapetuṃ na ca vaṭṭati.</p>



<p class="centered">Tayo bhāṇavārā niṭṭhitā.</p>



<p class="hangnum"><a name="para763"></a><span class="paranum">763</span>.</p>



<p class="gatha1"> Kavāṭaṃ na paṇāmeyya, pattahattho sace pana;</p>



<p class="gathalast">Yena kenaci aṅgena, paṇāmeyyassa dukkaṭaṃ.</p>



<p class="hangnum"><a name="para764"></a><span class="paranum">764</span>.</p>



<p class="gatha1"> Na nīhareyya pattena, calakānaṭṭhikāni vā;</p>



<p class="gathalast">Ucchiṭṭhamudakaṃ vāpi, nīharantassa dukkaṭaṃ.</p>



<p class="hangnum"><a name="para765"></a><span class="paranum">765</span>.</p>



<p class="gatha1"> Pattaṃ <a name="V0.0064"></a> paṭiggahaṃ katvā, dhovituṃ hatthameva vā;</p>



<p class="gathalast">Mukhato nīhaṭaṃ patte, ṭhapetuṃ na ca vaṭṭati.</p>



<p class="hangnum"><a name="para766"></a><span class="paranum">766</span>.</p>



<p class="gatha1"> Anāpatti <a name="M0.0073"></a> dasāhassa, antoyeva ca yo pana;</p>



<p class="gathalast">Adhiṭṭheti vikappeti, vissajjeti vinassati.</p>



<p class="hangnum"><a name="para767"></a><span class="paranum">767</span>.</p>



<p class="gatha1"> Paṭhamassa hi pattassa, paṭhamena mahesinā;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Paṭhamapattakathā.</p>



<p class="hangnum"><a name="para768"></a><span class="paranum">768</span>.</p>



<p class="gatha1"> Pañcabandhanaūnasmiṃ, patte sati ca yo pana;</p>



<p class="gathalast">Viññāpeyya navaṃ pattaṃ, tassa nissaggiyaṃ siyā.</p>



<p class="hangnum"><a name="para769"></a><span class="paranum">769</span>.</p>



<p class="gatha1"> Bandhanaṃ ekamuddiṭṭhaṃ, dvaṅgulāya ca rājiyā;</p>



<p class="gathalast">Bandhanāni ca cattāri, tathāṭṭhaṅgularājiyā.</p>



<p class="hangnum"><a name="para770"></a><span class="paranum">770</span>.</p>



<p class="gatha1"> Pañca vā rājiyo yassa, ekā vāpi dasaṅgulā;</p>



<p class="gathalast">Apatto nāmayaṃ patto, viññāpeyya tato paraṃ.</p>



<p class="hangnum"><a name="para771"></a><span class="paranum">771</span>.</p>



<p class="gatha1"> Ayopatto anekehi, lohamaṇḍalakehi vā;</p>



<p class="gathalast">Baddho vaṭṭati maṭṭho ce, ayocuṇṇena vāṇiyā.</p>



<p class="hangnum"><a name="para772"></a><span class="paranum">772</span>.</p>



<p class="gatha1"> Pattaṃ saṅghassa nissaṭṭhaṃ, tassa nissaggiyaṃ pana;</p>



<p class="gathalast">Anukampāya taṃ tasmiṃ, agaṇhantassa dukkaṭaṃ.</p>



<p class="hangnum"><a name="para773"></a><span class="paranum">773</span>.</p>



<p class="gatha1"> Dīyamāne tu pattasmiṃ, yassa so na ca ruccati;</p>



<p class="gathalast">Appicchatāya vā pattaṃ, taṃ na gaṇhāti vaṭṭati.</p>



<p class="hangnum"><a name="para774"></a><span class="paranum">774</span>.</p>



<p class="gatha1"> Apattassa tu bhikkhussa;</p>



<p class="gatha2">Na dātabboti dīpito;</p>



<p class="gatha3">Tattha yo pattapariyanto;</p>



<p class="gathalast">So deyyo tassa bhikkhuno.</p>



<p class="hangnum"><a name="para775"></a><span class="paranum">775</span>.</p>



<p class="gatha1"> Sace so taṃ jigucchanto, appadese ṭhapeti vā;</p>



<p class="gathalast">Vissajjeti abhogena, paribhuñjati dukkaṭaṃ.</p>



<p class="hangnum"><a name="para776"></a><span class="paranum">776</span>.</p>



<p class="gatha1"> Naṭṭhe <a name="M0.0074"></a> bhinnepi vā patte, anāpatti pakāsitā;</p>



<p class="gathalast">Attano ñātakādīnaṃ, gaṇhato vā dhanena vā.</p>



<p class="hangnum"><a name="para777"></a><span class="paranum">777</span>.</p>



<p class="gatha1"> Sañcarittasamuṭṭhānaṃ<a name="V0.0065"></a>, kriyaṃ paṇṇattivajjakaṃ;</p>



<p class="gathalast">Kāyakammaṃ vacīkammaṃ, ticittañca tivedanaṃ.</p>



<p class="centered">Dutiyapattakathā.</p>



<p class="hangnum"><a name="para778"></a><span class="paranum">778</span>.</p>



<p class="gatha1"> Sappiādiṃ purebhattaṃ, bhesajjaṃ paṭigayha hi;</p>



<p class="gathalast">Sāmisampi purebhattaṃ, paribhuñjati vaṭṭati.</p>



<p class="hangnum"><a name="para779"></a><span class="paranum">779</span>.</p>



<p class="gatha1"> Tato paṭṭhāya sattāhaṃ, taṃ vaṭṭati nirāmisaṃ;</p>



<p class="gathalast">Sattāhātikkame tassa, nissaggiyamudīritaṃ.</p>



<p class="hangnum"><a name="para780"></a><span class="paranum">780</span>.</p>



<p class="gatha1"> Pacchābhattampi gaṇhitvā, katvā sannidhikārakaṃ;</p>



<p class="gathalast">Sāyato pana sattāhaṃ, vaṭṭateva nirāmisaṃ.</p>



<p class="hangnum"><a name="para781"></a><span class="paranum">781</span>.</p>



<p class="gatha1"> Purebhattampi pacchā vā, sayamuggahitaṃ pana;</p>



<p class="gathalast">Sarīrabhoge netabbaṃ, sāyituṃ na ca vaṭṭati.</p>



<p class="hangnum"><a name="para782"></a><span class="paranum">782</span>.</p>



<p class="gatha1"> Navanītaṃ purebhattaṃ, bhikkhunā gahitaṃ sace;</p>



<p class="gathalast">Tāpetvānupasampanno, deti vaṭṭati sāmisaṃ.</p>



<p class="hangnum"><a name="para783"></a><span class="paranum">783</span>.</p>



<p class="gatha1"> Sayaṃ tāpeti ce bhikkhu, sattāhampi nirāmisaṃ;</p>



<p class="gathalast">Tāpanaṃ navanītassa, sāmapāko na hoti so.</p>



<p class="hangnum"><a name="para784"></a><span class="paranum">784</span>.</p>



<p class="gatha1"> Pacchābhattaṃ gahetvā ce, yena kenaci tāpitaṃ;</p>



<p class="gathalast">Vaṭṭateva ca taṃ sappi, sattāhampi nirāmisaṃ.</p>



<p class="hangnum"><a name="para785"></a><span class="paranum">785</span>.</p>



<p class="gatha1"> Khīraṃ dadhiṃ cāpi paṭiggahetvā;</p>



<p class="gatha2">Sayaṃ purebhattamatho karoti;</p>



<p class="gatha3">Sappiṃ purebhattakameva tassa;</p>



<p class="gathalast">Nirāmisaṃ vaṭṭati bhikkhuno taṃ.</p>



<p class="hangnum"><a name="para786"></a><span class="paranum">786</span>.</p>



<p class="gatha1"> Pacchābhattakato uddhaṃ, taṃ na vaṭṭati sāyituṃ;</p>



<p class="gathalast">Savatthukassa sappissa, gahitattāva bhikkhuno.</p>



<p class="hangnum"><a name="para787"></a><span class="paranum">787</span>.</p>



<p class="gatha1"> Sattāhātikkamepissa<a name="M0.0075"></a>, na doso koci vijjati;</p>



<p class="gathalast">‘‘Paṭiggahetvā tānī’’ti, vuttattā hi mahesinā.</p>



<p class="hangnum"><a name="para788"></a><span class="paranum">788</span>.</p>



<p class="gatha1"> Yathā kappiyasappimhi, nissaggiyamudīritaṃ;</p>



<p class="gathalast">Tathākappiyasappimhi, dukkaṭaṃ paridīpitaṃ.</p>



<p class="hangnum"><a name="para789"></a><span class="paranum">789</span>.</p>



<p class="gatha1"> Sabbākappiyamaṃsānaṃ<a name="V0.0066"></a>, vajjetvā maṃsameva ca;</p>



<p class="gathalast">Khīraṃ dadhi ca sappi ca, navanītañca vaṭṭati.</p>



<p class="hangnum"><a name="para790"></a><span class="paranum">790</span>.</p>



<p class="gatha1"> ‘‘Yesaṃ kappati maṃsañhi, tesaṃ sappī’’ti kiṃ idaṃ?</p>



<p class="gathalast">Paṇītabhojanassāpi, tathā sattāhakālike.</p>



<p class="hangnum"><a name="para791"></a><span class="paranum">791</span>.</p>



<p class="gatha1"> Nissaggiyassa vatthūnaṃ, paricchedaniyāmanaṃ;</p>



<p class="gathalast">Na cākappiyamaṃsānaṃ, sappiādi nivāritaṃ.</p>



<p class="hangnum"><a name="para792"></a><span class="paranum">792</span>.</p>



<p class="gatha1"> Navanītepi sappimhi, gahituggahitādike;</p>



<p class="gathalast">Sabbo vuttanayeneva, veditabbo vinicchayo.</p>



<p class="hangnum"><a name="para793"></a><span class="paranum">793</span>.</p>



<p class="gatha1"> Telabhikkhāya bhikkhūnaṃ, paviṭṭhānaṃ upāsakā;</p>



<p class="gathalast">Telaṃ vā navanītaṃ vā, sappiṃ vā ākiranti hi.</p>



<p class="hangnum"><a name="para794"></a><span class="paranum">794</span>.</p>



<p class="gatha1"> Bhattasitthāni vā tattha, taṇḍulā vā bhavanti ce;</p>



<p class="gathalast">Ādiccapakkasaṃsaṭṭhaṃ, hoti sattāhakālikaṃ.</p>



<p class="hangnum"><a name="para795"></a><span class="paranum">795</span>.</p>



<p class="gatha1"> Tilasāsapatelaṃ vā, madhukeraṇḍatelakaṃ;</p>



<p class="gathalast">Gahitaṃ tu purebhattaṃ, sāmisampi nirāmisaṃ.</p>



<p class="hangnum"><a name="para796"></a><span class="paranum">796</span>.</p>



<p class="gatha1"> Pacchābhattakato uddhaṃ, sāyitabbaṃ nirāmisaṃ;</p>



<p class="gathalast">Sattāhātikkame tesaṃ, vasā nissaggiyaṃ siyā.</p>



<p class="hangnum"><a name="para797"></a><span class="paranum">797</span>.</p>



<p class="gatha1"> Eraṇḍamadhukaṭṭhīni, sāsapādīni cattanā;</p>



<p class="gathalast">Gahetvā katatelampi, hoti sattāhakālikaṃ.</p>



<p class="hangnum"><a name="para798"></a><span class="paranum">798</span>.</p>



<p class="gatha1"> Yāvajīvikavatthuttā, tesaṃ tiṇṇampi bhikkhuno;</p>



<p class="gathalast">Savatthugahaṇe tassa, kācāpatti na vijjati.</p>



<p class="hangnum"><a name="para799"></a><span class="paranum">799</span>.</p>



<p class="gatha1"> Attanā <a name="M0.0076"></a> yaṃ kataṃ telaṃ, taṃ vaṭṭati nirāmisaṃ;</p>



<p class="gathalast">Sattāhātikkamenassa, hoti nissaggiyaṃ pana.</p>



<p class="hangnum"><a name="para800"></a><span class="paranum">800</span>.</p>



<p class="gatha1"> Dukkaṭaṃ sāsapādīnaṃ, telatthāyeva bhikkhunā;</p>



<p class="gathalast">Gahetvā ṭhapitānaṃ tu, sattāhātikkame siyā.</p>



<p class="hangnum"><a name="para801"></a><span class="paranum">801</span>.</p>



<p class="gatha1"> Nāḷikerakarañjānaṃ, telaṃ kuruvakassa ca;</p>



<p class="gathalast">Nimbakosambakānañca, telaṃ bhallātakassa ca.</p>



<p class="hangnum"><a name="para802"></a><span class="paranum">802</span>.</p>



<p class="gatha1"> Iccevamādikaṃ sabbaṃ, avuttaṃ pāḷiyaṃ pana;</p>



<p class="gathalast">Gahetvā nikkhipantassa, dukkaṭaṃ samayaccaye.</p>



<p class="hangnum"><a name="para803"></a><span class="paranum">803</span>.</p>



<p class="gatha1"> Yāvakālikabhedañca<a name="V0.0067"></a>, yāvajīvakameva ca;</p>



<p class="gathalast">Viditvā sesametthāpi, sappinā sadiso nayo.</p>



<p class="hangnum"><a name="para804"></a><span class="paranum">804</span>.</p>



<p class="gatha1"> Acchamacchavarāhānaṃ, susukāgadrabhassa ca;</p>



<p class="gathalast">Vasānaṃ pana pañcannaṃ, telaṃ pañcavidhaṃ bhave.</p>



<p class="hangnum"><a name="para805"></a><span class="paranum">805</span>.</p>



<p class="gatha1"> Sabbameva vasātelaṃ, kappiyākappiyassa ca;</p>



<p class="gathalast">Manussānaṃ vasātelaṃ, ṭhapetvā pana vaṭṭati.</p>



<p class="hangnum"><a name="para806"></a><span class="paranum">806</span>.</p>



<p class="gatha1"> Vasaṃ paṭiggahetvāna, purebhattaṃ panattanā;</p>



<p class="gathalast">Pakkaṃ vaṭṭati saṃsaṭṭhaṃ, sattāhampi nirāmisaṃ.</p>



<p class="hangnum"><a name="para807"></a><span class="paranum">807</span>.</p>



<p class="gatha1"> Sace anupasampanno, katvā taṃ deti vaṭṭati;</p>



<p class="gathalast">Sāmisampi purebhattaṃ, tato uddhaṃ nirāmisaṃ.</p>



<p class="hangnum"><a name="para808"></a><span class="paranum">808</span>.</p>



<p class="gatha1"> Paṭiggahetuṃ kātuṃ vā, pacchābhattaṃ na vaṭṭati;</p>



<p class="gathalast">Seso vuttanayeneva, veditabbo vibhāvinā.</p>



<p class="hangnum"><a name="para809"></a><span class="paranum">809</span>.</p>



<p class="gatha1"> Gahitañhi purebhattaṃ, madhuṃ madhukarīkataṃ;</p>



<p class="gathalast">Vaṭṭateva purebhattaṃ, sāmisampi nirāmisaṃ.</p>



<p class="hangnum"><a name="para810"></a><span class="paranum">810</span>.</p>



<p class="gatha1"> Pacchābhattakato <a name="M0.0077"></a> uddhaṃ, sattāhampi nirāmisaṃ;</p>



<p class="gathalast">Sattāhātikkame doso, vatthūnaṃ gaṇanāvasā.</p>



<p class="hangnum"><a name="para811"></a><span class="paranum">811</span>.</p>



<p class="gatha1"> Ucchumhā pana nibbattaṃ, pakkāpakkaṃ ghanāghanaṃ;</p>



<p class="gathalast">Rasādi pana taṃ sabbaṃ, ‘‘phāṇita’’nti pavuccati.</p>



<p class="hangnum"><a name="para812"></a><span class="paranum">812</span>.</p>



<p class="gatha1"> Phāṇitaṃ tu purebhattaṃ, gahitaṃ pana vaṭṭati;</p>



<p class="gathalast">Sāmisampi purebhattaṃ, tato uddhaṃ nirāmisaṃ.</p>



<p class="hangnum"><a name="para813"></a><span class="paranum">813</span>.</p>



<p class="gatha1"> Asaṃsaṭṭhena ucchussa, rasena kataphāṇitaṃ;</p>



<p class="gathalast">Gahitena purebhattaṃ, tadaheva nirāmisaṃ.</p>



<p class="hangnum"><a name="para814"></a><span class="paranum">814</span>.</p>



<p class="gatha1"> Ucchuṃ paṭiggahetvāna, katepesa nayo mato;</p>



<p class="gathalast">Pacchābhattakato uddhaṃ, taṃ na vaṭṭati sāyituṃ.</p>



<p class="hangnum"><a name="para815"></a><span class="paranum">815</span>.</p>



<p class="gatha1"> Gahitattā savatthussa, sattāhātikkamepi ca;</p>



<p class="gathalast">Hoti tassa anāpatti, pacchābhattaṃ katepi ca.</p>



<p class="hangnum"><a name="para816"></a><span class="paranum">816</span>.</p>



<p class="gatha1"> Saṃsaṭṭhañca purebhattaṃ, gahitaṃ tamupāsako;</p>



<p class="gathalast">Tadahe deti ce katvā, sāmisampi ca vaṭṭati.</p>



<p class="hangnum"><a name="para817"></a><span class="paranum">817</span>.</p>



<p class="gatha1"> Saṃsaṭṭhena <a name="V0.0068"></a> purebhattaṃ, gahitena sayaṃkataṃ;</p>



<p class="gathalast">Pacchābhattaṃ katañcāpi, sattāhampi nirāmisaṃ.</p>



<p class="hangnum"><a name="para818"></a><span class="paranum">818</span>.</p>



<p class="gatha1"> Kataṃ madhukapupphānaṃ, phāṇitaṃ sītavārinā;</p>



<p class="gathalast">Sāmisampi purebhattaṃ, tato uddhaṃ nirāmisaṃ.</p>



<p class="hangnum"><a name="para819"></a><span class="paranum">819</span>.</p>



<p class="gatha1"> Sattāhātikkamepissa, dukkaṭaṃ paridīpitaṃ;</p>



<p class="gathalast">Pakkhipitvā kataṃ khīraṃ, hoti taṃ yāvakālikaṃ.</p>



<p class="hangnum"><a name="para820"></a><span class="paranum">820</span>.</p>



<p class="gatha1"> Phalānaṃ pana sabbesaṃ, yāvakālikasaññinaṃ;</p>



<p class="gathalast">Yāvakālikamicceva, phāṇitaṃ paridīpitaṃ.</p>



<p class="hangnum"><a name="para821"></a><span class="paranum">821</span>.</p>



<p class="gatha1"> Pacchābhattampi bhikkhussa, paccaye sati kevalaṃ;</p>



<p class="gathalast">Kālikā pana vaṭṭanti, purebhattaṃ yathāsukhaṃ.</p>



<p class="hangnum"><a name="para822"></a><span class="paranum">822</span>.</p>



<p class="gatha1"> Labhitvā pana nissaṭṭhaṃ, taṃ tu sattāhakālikaṃ;</p>



<p class="gathalast">Aruādīni makkhetuṃ, sāyituṃ vā na vaṭṭati.</p>



<p class="hangnum"><a name="para823"></a><span class="paranum">823</span>.</p>



<p class="gatha1"> Aññassa <a name="M0.0078"></a> pana bhikkhussa, kāyabhoge ca vaṭṭati;</p>



<p class="gathalast">Cajitvā nirapekkhova, labhitvā puna sāyituṃ.</p>



<p class="hangnum"><a name="para824"></a><span class="paranum">824</span>.</p>



<p class="gatha1"> Anāpatti adhiṭṭheti, vissajjeti vinassati;</p>



<p class="gathalast">Acchinditvā ca vissāsaṃ, gaṇhatummattakādino.</p>



<p class="hangnum"><a name="para825"></a><span class="paranum">825</span>.</p>



<p class="gatha1"> Samuṭṭhānādayo sabbe, kathinena samā matā;</p>



<p class="gathalast">Sadākathinacittena, paṭhameneva satthunā.</p>



<p class="centered">Bhesajjasikkhāpadakathā.</p>



<p class="hangnum"><a name="para826"></a><span class="paranum">826</span>.</p>



<p class="gatha1"> Māso sesoti gimhānaṃ, pariyeseyya sāṭikaṃ;</p>



<p class="gathalast">Addhamāsova sesoti, katvā paridahe budho.</p>



<p class="hangnum"><a name="para827"></a><span class="paranum">827</span>.</p>



<p class="gatha1"> Katvā pana satuppādaṃ, vassasāṭikacīvaraṃ;</p>



<p class="gathalast">Nipphādentassa bhikkhussa, samaye piṭṭhisammate.</p>



<p class="hangnum"><a name="para828"></a><span class="paranum">828</span>.</p>



<p class="gatha1"> Hoti nissaggiyāpatti, ñātakāññātakādino;</p>



<p class="gathalast">Tesuyeva ca viññattiṃ, katvā nipphādane tathā.</p>



<p class="hangnum"><a name="para829"></a><span class="paranum">829</span>.</p>



<p class="gatha1"> Katvā pana satuppādaṃ, samaye kucchisaññite;</p>



<p class="gathalast">Nipphādentassa bhikkhussa, vatthamaññātakādino.</p>



<p class="hangnum"><a name="para830"></a><span class="paranum">830</span>.</p>



<p class="gatha1"> Tassādinnakapubbesu<a name="V0.0069"></a>, vattabhedena dukkaṭaṃ;</p>



<p class="gathalast">Karoto tatra viññattiṃ, nissaggiyamudīritaṃ.</p>



<p class="hangnum"><a name="para831"></a><span class="paranum">831</span>.</p>



<p class="gatha1"> Ovassāpeti ce kāyaṃ, naggo satipi cīvare;</p>



<p class="gathalast">Nhānassa pariyosāne, dukkaṭaṃ vivaṭaṅgaṇe.</p>



<p class="hangnum"><a name="para832"></a><span class="paranum">832</span>.</p>



<p class="gatha1"> Ūnake pana māsasmiṃ, atirekoti saññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para833"></a><span class="paranum">833</span>.</p>



<p class="gatha1"> Acchinnacīvarassāpi, anāpattāpadāsupi;</p>



<p class="gathalast">Nhānakoṭṭhakavāpīsu, nhāyantassa ca bhikkhuno.</p>



<p class="hangnum"><a name="para834"></a><span class="paranum">834</span>.</p>



<p class="gatha1"> Sañcarittasamuṭṭhānaṃ<a name="M0.0079"></a>, kriyaṃ paṇṇattivajjakaṃ;</p>



<p class="gathalast">Kāyakammaṃ vacīkammaṃ, ticittañca tivedanaṃ.</p>



<p class="centered">Vassikasāṭikakathā.</p>



<p class="hangnum"><a name="para835"></a><span class="paranum">835</span>.</p>



<p class="gatha1"> Sāmaṃ tu cīvaraṃ datvā, acchindantassa taṃ puna;</p>



<p class="gathalast">Sakasaññāya bhikkhussa, tassa nissaggiyaṃ siyā.</p>



<p class="hangnum"><a name="para836"></a><span class="paranum">836</span>.</p>



<p class="gatha1"> Ekāyeva panāpatti, ekamacchindato siyā;</p>



<p class="gathalast">Bahūni ekabaddhāni, acchindantassa vā tathā.</p>



<p class="hangnum"><a name="para837"></a><span class="paranum">837</span>.</p>



<p class="gatha1"> Visuṃ ṭhitāni ekeka-māharāpayato pana;</p>



<p class="gathalast">Vatthānaṃ gaṇanāyassa, āpattigaṇanā siyā.</p>



<p class="hangnum"><a name="para838"></a><span class="paranum">838</span>.</p>



<p class="gatha1"> ‘‘Mayā dinnāni sabbāni, āharā’’ti ca bhāsato;</p>



<p class="gathalast">Ekena vacaneneva, honti āpattiyo bahū.</p>



<p class="hangnum"><a name="para839"></a><span class="paranum">839</span>.</p>



<p class="gatha1"> Āṇāpeti sace aññaṃ, bhikkhuṃ gaṇhāti cīvaraṃ;</p>



<p class="gathalast">Bahūni gaṇhatāṇatto, ekaṃ pācittiyaṃ siyā.</p>



<p class="hangnum"><a name="para840"></a><span class="paranum">840</span>.</p>



<p class="gatha1"> ‘‘Mayā dinnāni sabbāni, gaṇhā’’ti vadato pana;</p>



<p class="gathalast">Ekāyassa ca vācāya, honti āpattiyo bahū.</p>



<p class="hangnum"><a name="para841"></a><span class="paranum">841</span>.</p>



<p class="gatha1"> ‘‘Saṅghāṭimuttarāsaṅgaṃ, gaṇha gaṇhā’’ti bhāsato;</p>



<p class="gathalast">Hoti vācāya vācāya, āṇāpentassa dukkaṭaṃ.</p>



<p class="hangnum"><a name="para842"></a><span class="paranum">842</span>.</p>



<p class="gatha1"> Vikappanupagaṃ kiñci, ṭhapetvā pacchimaṃ paraṃ;</p>



<p class="gathalast">Aññaṃ pana parikkhāraṃ, chindāpentassa dukkaṭaṃ.</p>



<p class="hangnum"><a name="para843"></a><span class="paranum">843</span>.</p>



<p class="gatha1"> Ṭhapetvā <a name="V0.0070"></a> upasampannaṃ, aññesaṃ cīvarādikaṃ;</p>



<p class="gathalast">Acchindatopi bhikkhussa, hoti āpatti dukkaṭaṃ.</p>



<p class="hangnum"><a name="para844"></a><span class="paranum">844</span>.</p>



<p class="gatha1"> Evaṃ anupasampanne, upasampannasaññino;</p>



<p class="gathalast">Tattha vematikassāpi, acchindantassa dukkaṭaṃ.</p>



<p class="hangnum"><a name="para845"></a><span class="paranum">845</span>.</p>



<p class="gatha1"> So <a name="M0.0080"></a> vā deti sace tuṭṭho, duṭṭho vissāsameva vā;</p>



<p class="gathalast">Gaṇhatopi anāpatti, tathā ummattakādino.</p>



<p class="hangnum"><a name="para846"></a><span class="paranum">846</span>.</p>



<p class="gatha1"> Adinnādānatulyāva, samuṭṭhānādayo nayā;</p>



<p class="gathalast">Aññatra vedanāyettha, hoti sā dukkhavedanā.</p>



<p class="centered">Cīvaracchindanakathā.</p>



<p class="hangnum"><a name="para847"></a><span class="paranum">847</span>.</p>



<p class="gatha1"> Viññāpetvā sace suttaṃ, chabbidhaṃ sānulomikaṃ;</p>



<p class="gathalast">Cīvaraṃ tantavāyehi, vāyāpeti na vaṭṭati.</p>



<p class="hangnum"><a name="para848"></a><span class="paranum">848</span>.</p>



<p class="gatha1"> Sāmaṃ viññāpitaṃ suttaṃ, akappiyamudīritaṃ;</p>



<p class="gathalast">Tantavāyopi viññatto, tathā aññātakādiko.</p>



<p class="hangnum"><a name="para849"></a><span class="paranum">849</span>.</p>



<p class="gatha1"> Viññattatantavāyena, suttenākappiyena ca;</p>



<p class="gathalast">Cīvaraṃ vāyāpentassa, nissaggiyamudīritaṃ.</p>



<p class="hangnum"><a name="para850"></a><span class="paranum">850</span>.</p>



<p class="gatha1"> Vidatthimatte dīghena, hatthamatte tirīyato;</p>



<p class="gathalast">Vīte nissaggiyaṃ vuttaṃ, phalake phalakepi ca.</p>



<p class="hangnum"><a name="para851"></a><span class="paranum">851</span>.</p>



<p class="gatha1"> Teneva kappiyaṃ suttaṃ, vāyāpentassa dukkaṭaṃ;</p>



<p class="gathalast">Tatheva tantavāyena, kappiyena akappiyaṃ.</p>



<p class="hangnum"><a name="para852"></a><span class="paranum">852</span>.</p>



<p class="gatha1"> Ekantarikato vāpi, dīghato vā tirīyato;</p>



<p class="gathalast">Kappiyākappiyeheva, vīte suttehi dukkaṭaṃ.</p>



<p class="hangnum"><a name="para853"></a><span class="paranum">853</span>.</p>



<p class="gatha1"> Kappiyākappiyeheva, tantavāyehi ve kate;</p>



<p class="gathalast">Kappiyākappiyaṃ suttaṃ, missetvā tassa dukkaṭaṃ.</p>



<p class="hangnum"><a name="para854"></a><span class="paranum">854</span>.</p>



<p class="gatha1"> Sace akappiyaṃ suttaṃ, vāreneva vinanti te;</p>



<p class="gathalast">Dassetvāva paricchedaṃ, akappiyavite pana.</p>



<p class="hangnum"><a name="para855"></a><span class="paranum">855</span>.</p>



<p class="gatha1"> Pācittiyaṃ pamāṇasmiṃ, tadūne dukkaṭaṃ siyā;</p>



<p class="gathalast">Itarena vite vatthe, ubhayattheva dukkaṭaṃ.</p>



<p class="hangnum"><a name="para856"></a><span class="paranum">856</span>.</p>



<p class="gatha1"> Dvepi <a name="M0.0081"></a><a name="V0.0071"></a> vemaṃ gahetvā vā, ekato vā vinanti ce;</p>



<p class="gathalast">Phalake phalake tassa, dukkaṭaṃ paridīpitaṃ.</p>



<p class="hangnum"><a name="para857"></a><span class="paranum">857</span>.</p>



<p class="gatha1"> Eteneva upāyena, bhede sabbattha sādhukaṃ;</p>



<p class="gathalast">Āpattibhedo viññeyyo, viññunā vinayaññunā.</p>



<p class="hangnum"><a name="para858"></a><span class="paranum">858</span>.</p>



<p class="gatha1"> Kappiyo tantavāyopi, sace suttampi kappiyaṃ;</p>



<p class="gathalast">Cīvaraṃ vāyāpentassa, anāpatti pakāsitā.</p>



<p class="hangnum"><a name="para859"></a><span class="paranum">859</span>.</p>



<p class="gatha1"> Anāpatti parissāve, āyoge aṃsabaddhake;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Suttaviññattikathā.</p>



<p class="hangnum"><a name="para860"></a><span class="paranum">860</span>.</p>



<p class="gatha1"> Appavāritañātīnaṃ, tantavāye samecca ce;</p>



<p class="gathalast">Vikappaṃ cīvare bhikkhu, āpajjati na vaṭṭati.</p>



<p class="hangnum"><a name="para861"></a><span class="paranum">861</span>.</p>



<p class="gatha1"> Dīghāyatappitatthāya, suttavaḍḍhanake kate;</p>



<p class="gathalast">Bhikkhu nissaggiyāpattiṃ, āpajjati na saṃsayo.</p>



<p class="hangnum"><a name="para862"></a><span class="paranum">862</span>.</p>



<p class="gatha1"> Bhikkhuno ñātakādīnaṃ, tantavāyesu attano;</p>



<p class="gathalast">Dhanenaññassa catthāya, anāpattiṃ viniddise.</p>



<p class="hangnum"><a name="para863"></a><span class="paranum">863</span>.</p>



<p class="gatha1"> Vāyāpentassa appagghaṃ, mahagghaṃ kattukāmino;</p>



<p class="gathalast">Tathā ummattakādīnaṃ, sesaṃ vuttamanantare.</p>



<p class="centered">Pesakārakathā.</p>



<p class="hangnum"><a name="para864"></a><span class="paranum">864</span>.</p>



<p class="gatha1"> Vassaṃvuṭṭhe yamuddissa, bhikkhū dīyati cīvaraṃ;</p>



<p class="gathalast">Pavāraṇāya pubbeva, taṃ hotaccekacīvaraṃ.</p>



<p class="hangnum"><a name="para865"></a><span class="paranum">865</span>.</p>



<p class="gatha1"> Pure pavāraṇāyeva, bhājetvā yadi gayhati;</p>



<p class="gathalast">Vassacchedo na kātabbo, saṅghikaṃ taṃ karoti ce.</p>



<p class="hangnum"><a name="para866"></a><span class="paranum">866</span>.</p>



<p class="gatha1"> Anāpatti <a name="M0.0082"></a> adhiṭṭheti, antosamayameva taṃ;</p>



<p class="gathalast">Vissajjeti vikappeti, vinassati ca ḍayhati.</p>



<p class="hangnum"><a name="para867"></a><span class="paranum">867</span>.</p>



<p class="gatha1"> Tassaccāyikavatthassa, kathine tu anatthate;</p>



<p class="gathalast">Parihārekamāsova, dasāhaparamo mato.</p>



<p class="hangnum"><a name="para868"></a><span class="paranum">868</span>.</p>



<p class="gatha1"> Atthate <a name="V0.0072"></a> kathine tassa, pañca māsā pakāsitā;</p>



<p class="gathalast">Parihāro munindena, dasāhaparamā pana.</p>



<p class="hangnum"><a name="para869"></a><span class="paranum">869</span>.</p>



<p class="gatha1"> Samuṭṭhānādayo sabbe, kathinena samā matā;</p>



<p class="gathalast">Paṭhamenākriyācittaṃ, ticittañca tivedanaṃ.</p>



<p class="centered">Accekacīvarakathā.</p>



<p class="hangnum"><a name="para870"></a><span class="paranum">870</span>.</p>



<p class="gatha1"> Vasitvā pana ce bhikkhu, pubbakattikapuṇṇamaṃ;</p>



<p class="gathalast">Ṭhapetvā cīvaraṃ gāme, paccaye sati tādise.</p>



<p class="hangnum"><a name="para871"></a><span class="paranum">871</span>.</p>



<p class="gatha1"> Chārattaparamaṃ tena, vasitabbaṃ vinā tato;</p>



<p class="gathalast">Uttariṃ vasato doso, vinā saṅghassa sammutiṃ.</p>



<p class="hangnum"><a name="para872"></a><span class="paranum">872</span>.</p>



<p class="gatha1"> Kattikeyeva māsasmiṃ, paṭhamāya pavārito;</p>



<p class="gathalast">Pacchimena pamāṇena, yutte sāsaṅkasammate.</p>



<p class="hangnum"><a name="para873"></a><span class="paranum">873</span>.</p>



<p class="gatha1"> Senāsane vasantova, ṭhapetuṃ ekacīvaraṃ;</p>



<p class="gathalast">Caturaṅgasamāyoge, labhatīti pakāsito.</p>



<p class="hangnum"><a name="para874"></a><span class="paranum">874</span>.</p>



<p class="gatha1"> Yaṃ gāmaṃ gocaraṃ katvā, bhikkhu āraññake vase;</p>



<p class="gathalast">Tasmiṃ gāme ṭhapetuṃ taṃ, māsamekaṃ tu vaṭṭati.</p>



<p class="hangnum"><a name="para875"></a><span class="paranum">875</span>.</p>



<p class="gatha1"> Aññattheva vasantassa, chārattaparamaṃ mataṃ;</p>



<p class="gathalast">Ayamassa adhippāyo, paṭicchanno pakāsito.</p>



<p class="hangnum"><a name="para876"></a><span class="paranum">876</span>.</p>



<p class="gatha1"> Senāsanamathāgantvā, sattamaṃ aruṇaṃ pana;</p>



<p class="gathalast">Uṭṭhāpetuṃ vidūrattā, asakkontassa bhikkhuno.</p>



<p class="hangnum"><a name="para877"></a><span class="paranum">877</span>.</p>



<p class="gatha1"> Gāmasīmampi <a name="M0.0083"></a> vā gantvā, vasitvā yattha katthaci;</p>



<p class="gathalast">Cīvarassa pavattiṃ so, ñatvā gacchati vaṭṭati.</p>



<p class="hangnum"><a name="para878"></a><span class="paranum">878</span>.</p>



<p class="gatha1"> Evañcāpi asakkonto, ñatvā tattheva paṇḍito;</p>



<p class="gathalast">Khippaṃ paccuddhare ṭhāne, atireke hi tiṭṭhati.</p>



<p class="hangnum"><a name="para879"></a><span class="paranum">879</span>.</p>



<p class="gatha1"> Vissajjeti anāpatti, vinassati ca ḍayhati;</p>



<p class="gathalast">Acchindane ca vissāse, bhikkhusammutiyāpi vā.</p>



<p class="hangnum"><a name="para880"></a><span class="paranum">880</span>.</p>



<p class="gatha1"> Samuṭṭhānādayo <a name="V0.0073"></a> sabbe, kathinena samā matā;</p>



<p class="gathalast">Dutiyena, munindena, tena sāsaṅkasammate.</p>



<p class="centered">Sāsaṅkakathā.</p>



<p class="hangnum"><a name="para881"></a><span class="paranum">881</span>.</p>



<p class="gatha1"> Jānaṃ pariṇataṃ lābhaṃ, bhikkhusaṅghassa yo pana;</p>



<p class="gathalast">Attano pariṇāmeyya, tassa nissaggiyaṃ siyā.</p>



<p class="hangnum"><a name="para882"></a><span class="paranum">882</span>.</p>



<p class="gatha1"> Sace ‘‘aññassa dehī’’ti, pariṇāmeti bhikkhuno;</p>



<p class="gathalast">Suddhikaṃ suddhacittena, pācittiyamudīritaṃ.</p>



<p class="hangnum"><a name="para883"></a><span class="paranum">883</span>.</p>



<p class="gatha1"> Cīvaraṃ vā parasseka-mekaṃ vā pana attano;</p>



<p class="gathalast">Pariṇāmeyya ce saddhiṃ, dve pācittiyo siyuṃ.</p>



<p class="hangnum"><a name="para884"></a><span class="paranum">884</span>.</p>



<p class="gatha1"> Saṅghassa pana yaṃ dinnaṃ, taṃ gahetuṃ na vaṭṭati;</p>



<p class="gathalast">Saṅghasseva padātabbo, adentassa parājayo.</p>



<p class="hangnum"><a name="para885"></a><span class="paranum">885</span>.</p>



<p class="gatha1"> Cetiyassa ca saṅghassa, puggalassapi vā pana;</p>



<p class="gathalast">Aññassa poṇamaññassa, pariṇāmeyya dukkaṭaṃ.</p>



<p class="hangnum"><a name="para886"></a><span class="paranum">886</span>.</p>



<p class="gatha1"> Yo panantamaso bhikkhu, sunakhassapi oṇataṃ;</p>



<p class="gathalast">Sunakhassa panaññassa, pariṇāmeyya dukkaṭaṃ.</p>



<p class="hangnum"><a name="para887"></a><span class="paranum">887</span>.</p>



<p class="gatha1"> Idañhi <a name="M0.0084"></a> tisamuṭṭhānaṃ, kriyaṃ saññāvimokkhakaṃ;</p>



<p class="gathalast">Kāyakammaṃ vacīkammaṃ, ticittañca tivedanaṃ.</p>



<p class="centered">Pariṇatakathā.</p>



<p class="centered">Pattavaggo tatiyo.</p>



<p class="hangnum"><a name="para888"></a><span class="paranum">888</span>.</p>



<p class="gatha1"> Tenekavatthuggataraṅgamālaṃ;</p>



<p class="gatha2">Sīlantamāpattivipattigāhaṃ;</p>



<p class="gatha3">Taranti paññattimahāsamuddaṃ;</p>



<p class="gathalast">Vinicchayaṃ ye panimaṃ taranti.</p>



<p class="centered">Iti vinayavinicchaye nissaggiyakathā niṭṭhitā.</p>



<p class="title">Pācittiyakathā</p>



<p class="hangnum"><a name="para889"></a><span class="paranum">889</span>.</p>



<p class="gatha1"> Sampajānamusāvāde<a name="V0.0074"></a>, pācittiyamudīritaṃ;</p>



<p class="gathalast">Davā ravā bhaṇantassa, na dosummattakādino.</p>



<p class="hangnum"><a name="para890"></a><span class="paranum">890</span>.</p>



<p class="gatha1"> Aññatthāpattiyo pañca, musāvādassa kāraṇā;</p>



<p class="gathalast">Samuṭṭhānādayo sabbe, adinnādānatulyakā.</p>



<p class="centered">Sampajānamusāvādakathā.</p>



<p class="hangnum"><a name="para891"></a><span class="paranum">891</span>.</p>



<p class="gatha1"> Jātiādīsu vuttesu, dasasvakkosavatthusu;</p>



<p class="gathalast">Bhūtena vā abhūtena, yena kenaci vatthunā.</p>



<p class="hangnum"><a name="para892"></a><span class="paranum">892</span>.</p>



<p class="gatha1"> Yāya kāyaci bhāsāya, hatthamuddāya vā pana;</p>



<p class="gathalast">Pārājikamanāpannaṃ, bhikkhumāpannameva vā.</p>



<p class="hangnum"><a name="para893"></a><span class="paranum">893</span>.</p>



<p class="gatha1"> Aññatraññāpadesena, omasantassa bhikkhuno;</p>



<p class="gathalast">Tattha pācittiyāpatti, sambuddhena pakāsitā.</p>



<p class="hangnum"><a name="para894"></a><span class="paranum">894</span>.</p>



<p class="gatha1"> Tehevaññāpadesena<a name="M0.0085"></a>, pāḷimuttapadehipi;</p>



<p class="gathalast">Sabbatthānupasampannaṃ, akkosantassa dukkaṭaṃ.</p>



<p class="hangnum"><a name="para895"></a><span class="paranum">895</span>.</p>



<p class="gatha1"> Anakkositukāmassa, kevalaṃ davakamyatā;</p>



<p class="gathalast">Vadato pana sabbattha, dubbhāsitamudīritaṃ.</p>



<p class="hangnum"><a name="para896"></a><span class="paranum">896</span>.</p>



<p class="gatha1"> Paviṭṭhānupasampanna-ṭṭhāne idha ca bhikkhunī;</p>



<p class="gathalast">Anāpatti purakkhatvā, atthadhammānusāsaniṃ.</p>



<p class="hangnum"><a name="para897"></a><span class="paranum">897</span>.</p>



<p class="gatha1"> Vadato pana bhikkhussa, samuṭṭhānādayo nayā;</p>



<p class="gathalast">Anantarasamā vuttā, dukkhā hotettha vedanā.</p>



<p class="centered">Omasavādakathā.</p>



<p class="hangnum"><a name="para898"></a><span class="paranum">898</span>.</p>



<p class="gatha1"> Āpatti bhikkhupesuññe, duvidhākārato siyā;</p>



<p class="gathalast">Attano piyakāmassa, parabhedatthinopi vā.</p>



<p class="hangnum"><a name="para899"></a><span class="paranum">899</span>.</p>



<p class="gatha1"> Akkosantassa pariyāya-pāḷimuttanayehi ca;</p>



<p class="gathalast">Vacanassupasaṃhāre, hoti āpatti dukkaṭaṃ.</p>



<p class="hangnum"><a name="para900"></a><span class="paranum">900</span>.</p>



<p class="gatha1"> Tathā <a name="V0.0075"></a> anupasampanna-akkosaṃ haratopi ca;</p>



<p class="gathalast">Ṭhitā anupasampanna-ṭṭhāne idha ca bhikkhunī.</p>



<p class="hangnum"><a name="para901"></a><span class="paranum">901</span>.</p>



<p class="gatha1"> Na ceva piyakāmassa, na ca bhedatthinopi vā;</p>



<p class="gathalast">Pāpānaṃ garahatthāya, vadantassa ca bhikkhuno.</p>



<p class="hangnum"><a name="para902"></a><span class="paranum">902</span>.</p>



<p class="gatha1"> Tathā ummattakādīnaṃ, anāpattīti dīpitā;</p>



<p class="gathalast">Samuṭṭhānādayo sabbe, adinnādānasādisā.</p>



<p class="centered">Pesuññakathā.</p>



<p class="hangnum"><a name="para903"></a><span class="paranum">903</span>.</p>



<p class="gatha1"> Ṭhapetvā bhikkhuniṃ bhikkhuṃ, aññena piṭakattayaṃ;</p>



<p class="gathalast">Dhammaṃ saha bhaṇantassa, tassa pācittiyaṃ siyā.</p>



<p class="hangnum"><a name="para904"></a><span class="paranum">904</span>.</p>



<p class="gatha1"> Rājovādādayo <a name="M0.0086"></a> vuttā, <span class="bld">mahāpaccariyā</span>disu;</p>



<p class="gathalast">Anāruḷhesu saṅgītiṃ, āpattijanakāti hi.</p>



<p class="hangnum"><a name="para905"></a><span class="paranum">905</span>.</p>



<p class="gatha1"> Dukkaṭaṃ hoti bhikkhusmiṃ, tathā bhikkhuniyāpi ca;</p>



<p class="gathalast">Bhikkhussānupasampanna-saññino vimatissa vā.</p>



<p class="hangnum"><a name="para906"></a><span class="paranum">906</span>.</p>



<p class="gatha1"> Ekato uddisāpeti, sajjhāyaṃ vā karoti yo;</p>



<p class="gathalast">Bhaṇantaṃ paguṇaṃ ganthaṃ, opāteti ca yo pana.</p>



<p class="hangnum"><a name="para907"></a><span class="paranum">907</span>.</p>



<p class="gatha1"> Tassa cānupasampanna-santike gaṇhatopi ca;</p>



<p class="gathalast">Uddesaṃ tu anāpatti, bhaṇane tena ekato.</p>



<p class="hangnum"><a name="para908"></a><span class="paranum">908</span>.</p>



<p class="gatha1"> Vācato ca samuṭṭhāti, vācācittadvayāpi ca;</p>



<p class="gathalast">Samuṭṭhānamidaṃ vuttaṃ, padasodhammasaññitaṃ.</p>



<p class="centered">Padasodhammakathā.</p>



<p class="hangnum"><a name="para909"></a><span class="paranum">909</span>.</p>



<p class="gatha1"> Sabbacchannaparicchanne, nipajjeyya sace pana;</p>



<p class="gathalast">Yebhuyyena paricchanne, channe senāsanepi vā.</p>



<p class="hangnum"><a name="para910"></a><span class="paranum">910</span>.</p>



<p class="gatha1"> Tissannaṃ pana rattīnaṃ, uddhaṃ yo pana rattiyaṃ;</p>



<p class="gathalast">Ṭhapetvā bhikkhuṃ aññena, tassa pācittiyaṃ siyā.</p>



<p class="hangnum"><a name="para911"></a><span class="paranum">911</span>.</p>



<p class="gatha1"> Vatthuṃ yaṃ pana niddiṭṭhaṃ, methunassa pahonakaṃ;</p>



<p class="gathalast">Āpatyantamaso tena, tiracchānagatenapi.</p>



<p class="hangnum"><a name="para912"></a><span class="paranum">912</span>.</p>



<p class="gatha1"> Nipanne <a name="V0.0076"></a> upasampanne, itaro ce nipajjati;</p>



<p class="gathalast">Itarasmiṃ nipanne vā, sace bhikkhu nipajjati.</p>



<p class="hangnum"><a name="para913"></a><span class="paranum">913</span>.</p>



<p class="gatha1"> Ubhinnaṃ uṭṭhahitvā vā, nipajjanapayogato;</p>



<p class="gathalast">Āpattānupasampanna-gaṇanāyapi vā siyā.</p>



<p class="hangnum"><a name="para914"></a><span class="paranum">914</span>.</p>



<p class="gatha1"> Sace pidhāya vā gabbhaṃ, nipajjatipidhāya vā;</p>



<p class="gathalast">Āpattatthaṅgate sūriye, catutthadivase siyā.</p>



<p class="hangnum"><a name="para915"></a><span class="paranum">915</span>.</p>



<p class="gatha1"> Diyaḍḍhahatthubbedhena<a name="M0.0087"></a>, pākāracayanādinā;</p>



<p class="gathalast">Parikkhittampi taṃ sabbaṃ, parikkhittanti vuccati.</p>



<p class="hangnum"><a name="para916"></a><span class="paranum">916</span>.</p>



<p class="gatha1"> Bhikkhussantamaso dussa-kuṭiyaṃ vasatopi ca;</p>



<p class="gathalast">Sahaseyyāya āpatti, hotīti paridīpito.</p>



<p class="hangnum"><a name="para917"></a><span class="paranum">917</span>.</p>



<p class="gatha1"> Sabbacchannaparicchanna-yebhuyyādippabhedato;</p>



<p class="gathalast">Satta pācittiyānettha, daṭṭhabbāni subuddhinā.</p>



<p class="hangnum"><a name="para918"></a><span class="paranum">918</span>.</p>



<p class="gatha1"> Aḍḍhacchannaparicchanne, dukkaṭaṃ paridīpitaṃ;</p>



<p class="gathalast">Sabbacūḷaparicchanna-channādīhipi pañcadhā.</p>



<p class="hangnum"><a name="para919"></a><span class="paranum">919</span>.</p>



<p class="gatha1"> Anāpatti dirattaṃ vā, tirattaṃ vasato saha;</p>



<p class="gathalast">Aruṇassa pureyeva, tatiyāya ca rattiyā.</p>



<p class="hangnum"><a name="para920"></a><span class="paranum">920</span>.</p>



<p class="gatha1"> Nikkhamitvā vasantassa, puna saddhiñca bhikkhuno;</p>



<p class="gathalast">Tathā sabbaparicchanna-sabbacchannādikepi ca.</p>



<p class="hangnum"><a name="para921"></a><span class="paranum">921</span>.</p>



<p class="gatha1"> Evaṃ anupasampanne, nipannepi nisīdato;</p>



<p class="gathalast">Sesā eḷakalomena, samuṭṭhānādayo samā.</p>



<p class="centered">Sahaseyyakathā.</p>



<p class="hangnum"><a name="para922"></a><span class="paranum">922</span>.</p>



<p class="gatha1"> Sace tadahujātāya, api yo mānusitthiyā;</p>



<p class="gathalast">Sahaseyyaṃ pakappeyya, tassa pācittiyaṃ siyā.</p>



<p class="hangnum"><a name="para923"></a><span class="paranum">923</span>.</p>



<p class="gatha1"> Dissamānakarūpāya, yakkhiyā petiyā saha;</p>



<p class="gathalast">Rattiyaṃ yo nipajjeyya, deviyā paṇḍakena vā.</p>



<p class="hangnum"><a name="para924"></a><span class="paranum">924</span>.</p>



<p class="gatha1"> Methunavatthubhūtāya, tiracchānagatitthiyā;</p>



<p class="gathalast">Vatthūnaṃ gaṇanāyassa, hoti āpatti dukkaṭaṃ.</p>



<p class="hangnum"><a name="para925"></a><span class="paranum">925</span>.</p>



<p class="gatha1"> Idhekadivaseneva<a name="V0.0077"></a>, āpatti paridīpitā;</p>



<p class="gathalast">Seso anantare vutta-sadisova vinicchayo.</p>



<p class="centered">Dutiyasahaseyyakathā.</p>



<p class="hangnum"><a name="para926"></a><span class="paranum">926</span>.</p>



<p class="gatha1"> Uddhaṃ <a name="M0.0088"></a> chappañcavācāhi, viññuṃ purisaviggahaṃ;</p>



<p class="gathalast">Vinā dhammaṃ bhaṇantassa, hoti pācitti itthiyā.</p>



<p class="hangnum"><a name="para927"></a><span class="paranum">927</span>.</p>



<p class="gatha1"> Gāthāpādo panekova, ekavācāti saññito;</p>



<p class="gathalast">Padasodhammaṃ niddiṭṭhaṃ, dhammamaṭṭhakathampi vā.</p>



<p class="hangnum"><a name="para928"></a><span class="paranum">928</span>.</p>



<p class="gatha1"> Channaṃ upari vācānaṃ, padādīnaṃ vasā pana;</p>



<p class="gathalast">Desentassa siyāpatti, padādigaṇanāya ca.</p>



<p class="hangnum"><a name="para929"></a><span class="paranum">929</span>.</p>



<p class="gatha1"> Nimminitvā ṭhitenāpi, saddhiṃ purisaviggahaṃ;</p>



<p class="gathalast">Yakkhenapi ca petena, tiracchānagatenapi.</p>



<p class="hangnum"><a name="para930"></a><span class="paranum">930</span>.</p>



<p class="gatha1"> Ṭhitassa mātugāmassa, dhammaṃ yo pana bhāsati;</p>



<p class="gathalast">Channaṃ upari vācānaṃ, tassa pācittiyaṃ siyā.</p>



<p class="hangnum"><a name="para931"></a><span class="paranum">931</span>.</p>



<p class="gatha1"> Purise itthisaññissa, vimatissa ca paṇḍake;</p>



<p class="gathalast">Uttari chahi vācāhi, vadato hoti dukkaṭaṃ.</p>



<p class="hangnum"><a name="para932"></a><span class="paranum">932</span>.</p>



<p class="gatha1"> Itthirūpaṃ gahetvāna, ṭhitānaṃ bhāsatopi ca;</p>



<p class="gathalast">Dukkaṭaṃ yakkhipetīnaṃ, tiracchānagatitthiyā.</p>



<p class="hangnum"><a name="para933"></a><span class="paranum">933</span>.</p>



<p class="gatha1"> Purise sati viññusmiṃ, sayaṃ uṭṭhāya vā puna;</p>



<p class="gathalast">Desentassa nisīditvā, mātugāmassa vā tathā.</p>



<p class="hangnum"><a name="para934"></a><span class="paranum">934</span>.</p>



<p class="gatha1"> Aññissā puna aññissā, itthiyā bhaṇatopi ca;</p>



<p class="gathalast">Chahi pañcahi vācāhi, anāpatti pakāsitā.</p>



<p class="hangnum"><a name="para935"></a><span class="paranum">935</span>.</p>



<p class="gatha1"> Padasodhammatulyāva, samuṭṭhānādayo matā;</p>



<p class="gathalast">Ayameva visesoti, kriyākriyamidaṃ pana.</p>



<p class="centered">Dhammadesanākathā.</p>



<p class="hangnum"><a name="para936"></a><span class="paranum">936</span>.</p>



<p class="gatha1"> Mahaggataṃ paṇītaṃ vā, ārocentassa bhikkhuno;</p>



<p class="gathalast">Ṭhapetvā bhikkhuniṃ bhikkhuṃ, bhūte pācittiyaṃ siyā.</p>



<p class="hangnum"><a name="para937"></a><span class="paranum">937</span>.</p>



<p class="gatha1"> No <a name="M0.0089"></a><a name="V0.0078"></a> ce jānāti so vuttaṃ, ārocentassa bhikkhuno;</p>



<p class="gathalast">Pariyāyavacane cassa, hoti āpatti dukkaṭaṃ.</p>



<p class="hangnum"><a name="para938"></a><span class="paranum">938</span>.</p>



<p class="gatha1"> Anāpatti tathārūpe, kāraṇe sati bhāsato;</p>



<p class="gathalast">Sabbassapi ca sīlādiṃ, vadato ādikammino.</p>



<p class="hangnum"><a name="para939"></a><span class="paranum">939</span>.</p>



<p class="gatha1"> Ummattakapadaṃ ettha, na vuttaṃ tadasambhavā;</p>



<p class="gathalast">Bhūtārocanakaṃ nāma, samuṭṭhānamidaṃ mataṃ.</p>



<p class="hangnum"><a name="para940"></a><span class="paranum">940</span>.</p>



<p class="gatha1"> Kāyato vācato kāya-vācato ca tidhā siyā;</p>



<p class="gathalast">Kusalābyākateheva, dvicittañca dvivedanaṃ.</p>



<p class="centered">Bhūtārocanakathā.</p>



<p class="hangnum"><a name="para941"></a><span class="paranum">941</span>.</p>



<p class="gatha1"> Āpattiṃ pana duṭṭhullaṃ, ārocentassa bhikkhuno;</p>



<p class="gathalast">Āpattānupasampanne, ṭhapetvā bhikkhusammutiṃ.</p>



<p class="hangnum"><a name="para942"></a><span class="paranum">942</span>.</p>



<p class="gatha1"> Saṅghādisesamāpanno, mocetvā asuciṃ ayaṃ;</p>



<p class="gathalast">Ghaṭetvā vatthunāpattiṃ, vadantasseva vajjatā.</p>



<p class="hangnum"><a name="para943"></a><span class="paranum">943</span>.</p>



<p class="gatha1"> Idha saṅghādisesāva, duṭṭhullāpattiyo matā;</p>



<p class="gathalast">Tasmā suddhassa duṭṭhullaṃ, vadaṃ pācittiyaṃ phuse.</p>



<p class="hangnum"><a name="para944"></a><span class="paranum">944</span>.</p>



<p class="gatha1"> Aduṭṭhullāya duṭṭhulla-saññino vimatissa vā;</p>



<p class="gathalast">Āpattiyopi vā sesā, ārocentassa dukkaṭaṃ.</p>



<p class="hangnum"><a name="para945"></a><span class="paranum">945</span>.</p>



<p class="gatha1"> Tathā anupasampanne, duṭṭhullaṃ pañcadhā mataṃ;</p>



<p class="gathalast">Ajjhācāramaduṭṭhullaṃ, ārocetuṃ na vaṭṭati.</p>



<p class="hangnum"><a name="para946"></a><span class="paranum">946</span>.</p>



<p class="gatha1"> Vatthuṃ vā pana āpattiṃ, ārocentassa kevalaṃ;</p>



<p class="gathalast">Anāpattīti ñātabbaṃ, bhikkhusammutiyā tathā.</p>



<p class="hangnum"><a name="para947"></a><span class="paranum">947</span>.</p>



<p class="gatha1"> Evamummattakādīnaṃ, samuṭṭhānādayo nayā;</p>



<p class="gathalast">Adinnādānatulyāva, vedanā dukkhavedanā.</p>



<p class="centered">Duṭṭhullārocanakathā.</p>



<p class="hangnum"><a name="para948"></a><span class="paranum">948</span>.</p>



<p class="gatha1"> Khaṇeyya <a name="M0.0090"></a> vā khaṇāpeyya, pathaviṃ yo akappiyaṃ;</p>



<p class="gathalast">Bhedāpeyya ca bhindeyya, tassa pācittiyaṃ siyā.</p>



<p class="hangnum"><a name="para949"></a><span class="paranum">949</span>.</p>



<p class="gatha1"> Sayameva <a name="V0.0079"></a> khaṇantassa, pathaviṃ pana bhikkhuno;</p>



<p class="gathalast">Pahārasmiṃ pahārasmiṃ, pācittiyamudīritaṃ.</p>



<p class="hangnum"><a name="para950"></a><span class="paranum">950</span>.</p>



<p class="gatha1"> Āṇāpentassa ekāva, divasaṃ khaṇatopi ca;</p>



<p class="gathalast">Punappunāṇāpentassa, vācato vācato siyā.</p>



<p class="hangnum"><a name="para951"></a><span class="paranum">951</span>.</p>



<p class="gatha1"> ‘‘Khaṇa pokkharaṇiṃ vāpiṃ, āvāṭaṃ khaṇa kūpakaṃ’’;</p>



<p class="gathalast">Iccevaṃ tu vadantassa, koci doso na vijjati.</p>



<p class="hangnum"><a name="para952"></a><span class="paranum">952</span>.</p>



<p class="gatha1"> ‘‘Imaṃ khaṇa ca okāsaṃ, idha pokkharaṇiṃ khaṇa;</p>



<p class="gathalast">Imasmiṃ khaṇa okāse’’, vattumevaṃ na vaṭṭati.</p>



<p class="hangnum"><a name="para953"></a><span class="paranum">953</span>.</p>



<p class="gatha1"> ‘‘Kandaṃ khaṇa kurundaṃ vā, thūṇaṃ khaṇa ca khāṇukaṃ;</p>



<p class="gathalast">Mūlaṃ khaṇa ca tālaṃ vā’’, evaṃ vadati vaṭṭati.</p>



<p class="hangnum"><a name="para954"></a><span class="paranum">954</span>.</p>



<p class="gatha1"> ‘‘Imaṃ mūlaṃ imaṃ valliṃ, imaṃ tālaṃ imaṃ naḷaṃ;</p>



<p class="gathalast">Khaṇā’’ti niyametvāna, vattuṃ pana na vaṭṭati.</p>



<p class="hangnum"><a name="para955"></a><span class="paranum">955</span>.</p>



<p class="gatha1"> Ussiñcituṃ sace sakkā, ghaṭehi tanukaddamo;</p>



<p class="gathalast">Bhikkhunā apanetabbo, bahalaṃ na ca vaṭṭati.</p>



<p class="hangnum"><a name="para956"></a><span class="paranum">956</span>.</p>



<p class="gatha1"> Bhijjitvā nadiyādīnaṃ, patitaṃ toyasantike;</p>



<p class="gathalast">Taṭaṃ vaṭṭhaṃ vikopetuṃ, cātumāsampi vaṭṭati.</p>



<p class="hangnum"><a name="para957"></a><span class="paranum">957</span>.</p>



<p class="gatha1"> Sace patati toyasmiṃ, deve vuṭṭhepi vaṭṭati;</p>



<p class="gathalast">Cātumāsamatikkante, toye devo hi vassati.</p>



<p class="hangnum"><a name="para958"></a><span class="paranum">958</span>.</p>



<p class="gatha1"> Pāsāṇapiṭṭhiyaṃ soṇḍiṃ, khaṇanti yadi tattha tu;</p>



<p class="gathalast">Rajaṃ patati ce pubbaṃ, pacchā devobhivassati.</p>



<p class="hangnum"><a name="para959"></a><span class="paranum">959</span>.</p>



<p class="gatha1"> Sodhetuṃ bhindituṃ anto-cātumāsaṃ tu vaṭṭati;</p>



<p class="gathalast">Cātumāsakato uddhaṃ, vikopetuṃ na vaṭṭati.</p>



<p class="hangnum"><a name="para960"></a><span class="paranum">960</span>.</p>



<p class="gatha1"> Vārinā <a name="M0.0091"></a> paṭhamaṃ puṇṇe, pacchā patati ce rajaṃ;</p>



<p class="gathalast">Taṃ vaṭṭati vikopetuṃ, toye devo hi vassati.</p>



<p class="hangnum"><a name="para961"></a><span class="paranum">961</span>.</p>



<p class="gatha1"> Allīyati phusāyante, piṭṭhipāsāṇake rajaṃ;</p>



<p class="gathalast">Cātumāsaccaye tampi, vikopetuṃ na vaṭṭati.</p>



<p class="hangnum"><a name="para962"></a><span class="paranum">962</span>.</p>



<p class="gatha1"> Sace akatapabbhāre, vammiko pana uṭṭhito;</p>



<p class="gathalast">Yathāsukhaṃ vikopeyya, cātumāsaccayepi ca.</p>



<p class="hangnum"><a name="para963"></a><span class="paranum">963</span>.</p>



<p class="gatha1"> Abbhokāse <a name="V0.0080"></a> sace vaṭṭho, cātumāsaṃ tu vaṭṭati;</p>



<p class="gathalast">Rukkhe upacikādīnaṃ, mattikāyapi so nayo.</p>



<p class="hangnum"><a name="para964"></a><span class="paranum">964</span>.</p>



<p class="gatha1"> Mūsikukkara gokaṇṭa-gaṇḍuppādamalesupi;</p>



<p class="gathalast">Ayameva nayo vutto, asambaddhesu bhūmiyā.</p>



<p class="hangnum"><a name="para965"></a><span class="paranum">965</span>.</p>



<p class="gatha1"> Teheva sadisā honti, kasinaṅgalamattikā;</p>



<p class="gathalast">Acchinnā bhūmisambandhā, sā jātapathavī siyā.</p>



<p class="hangnum"><a name="para966"></a><span class="paranum">966</span>.</p>



<p class="gatha1"> Senāsanampi acchannaṃ, vinaṭṭhachadanampi vā;</p>



<p class="gathalast">Cātumāsakato uddhaṃ, ovaṭṭhaṃ na vikopaye.</p>



<p class="hangnum"><a name="para967"></a><span class="paranum">967</span>.</p>



<p class="gatha1"> Tato ‘‘gopānasiṃ bhittiṃ, thambhaṃ vā padarattharaṃ;</p>



<p class="gathalast">Gaṇhissāmī’’ti saññāya, gahetuṃ pana vaṭṭati.</p>



<p class="hangnum"><a name="para968"></a><span class="paranum">968</span>.</p>



<p class="gatha1"> Gaṇhantassiṭṭhakādīni, sace patati mattikā;</p>



<p class="gathalast">Anāpatti siyāpatti, mattikaṃ yadi gaṇhati.</p>



<p class="hangnum"><a name="para969"></a><span class="paranum">969</span>.</p>



<p class="gatha1"> Atinto mattikāpuñjo, antogehe sace siyā;</p>



<p class="gathalast">Anovaṭṭho ca bhikkhūnaṃ, sabbadā hoti kappiyo.</p>



<p class="hangnum"><a name="para970"></a><span class="paranum">970</span>.</p>



<p class="gatha1"> Vuṭṭhe puna ca gehasmiṃ, gehaṃ chādenti taṃ sace;</p>



<p class="gathalast">Cātumāsaccaye sabbo, tinto hoti akappiyo.</p>



<p class="hangnum"><a name="para971"></a><span class="paranum">971</span>.</p>



<p class="gatha1"> Yattakaṃ tattha tintaṃ tu, tattakaṃ hotyakappiyaṃ;</p>



<p class="gathalast">Atintaṃ tattha yaṃ yaṃ tu, taṃ taṃ hoti hi kappiyaṃ.</p>



<p class="hangnum"><a name="para972"></a><span class="paranum">972</span>.</p>



<p class="gatha1"> Temito <a name="M0.0092"></a> vārinā so ce, ekābaddhova bhūmiyā;</p>



<p class="gathalast">Pathavī ceva sā jātā, na vaṭṭati tato paraṃ.</p>



<p class="hangnum"><a name="para973"></a><span class="paranum">973</span>.</p>



<p class="gatha1"> Abbhokāse ca pākāro, ovaṭṭho mattikāmayo;</p>



<p class="gathalast">Cātumāsaccaye ‘‘jātā, pathavī’’ti pavuccati.</p>



<p class="hangnum"><a name="para974"></a><span class="paranum">974</span>.</p>



<p class="gatha1"> Tattha laggaṃ rajaṃ saṇhaṃ, aghaṃsantova mattaso;</p>



<p class="gathalast">Chupitvā allahatthena, sace gaṇhāti vaṭṭati.</p>



<p class="hangnum"><a name="para975"></a><span class="paranum">975</span>.</p>



<p class="gatha1"> Sace iṭṭhakapākāro, yebhuyyakathale pana;</p>



<p class="gathalast">Ṭhāne tiṭṭhati so tasmā, vikopeyya yathāsukhaṃ.</p>



<p class="hangnum"><a name="para976"></a><span class="paranum">976</span>.</p>



<p class="gatha1"> Abbhokāse ṭhitaṃ thambhaṃ, cāletvā panito cito;</p>



<p class="gathalast">Pathaviṃ tu vikopetvā, gahetuṃ na ca vaṭṭati.</p>



<p class="hangnum"><a name="para977"></a><span class="paranum">977</span>.</p>



<p class="gatha1"> Aññampi <a name="V0.0081"></a> sukkharukkhaṃ vā, khāṇukaṃ vāpi gaṇhato;</p>



<p class="gathalast">Ayameva nayo doso, ujumuddharato na ca.</p>



<p class="hangnum"><a name="para978"></a><span class="paranum">978</span>.</p>



<p class="gatha1"> Pāsāṇaṃ yadi vā rukkhaṃ, uccāletvā pavaṭṭati;</p>



<p class="gathalast">Na doso suddhacittassa, sace pathavi bhijjati.</p>



<p class="hangnum"><a name="para979"></a><span class="paranum">979</span>.</p>



<p class="gatha1"> Phālentānampi dārūni, sākhādīni ca kaḍḍhato;</p>



<p class="gathalast">Ayameva nayo vutto, bhūmiyaṃ suddhacetaso.</p>



<p class="hangnum"><a name="para980"></a><span class="paranum">980</span>.</p>



<p class="gatha1"> Kaṇṭakaṃ sūcimaṭṭhiṃ vā, khilaṃ vā bhūmiyaṃ pana;</p>



<p class="gathalast">Ākoṭetuṃ pavesetuṃ, bhikkhuno na ca vaṭṭati.</p>



<p class="hangnum"><a name="para981"></a><span class="paranum">981</span>.</p>



<p class="gatha1"> ‘‘Ahaṃ passāvadhārāya, bhindissāmī’’ti mediniṃ;</p>



<p class="gathalast">Bhikkhussa pana passāva-mevaṃ kātuṃ na vaṭṭati.</p>



<p class="hangnum"><a name="para982"></a><span class="paranum">982</span>.</p>



<p class="gatha1"> Anāpatti karontassa, sace bhijjati medinī;</p>



<p class="gathalast">Samajjato samaṃ kātuṃ, ghaṃsituṃ na ca vaṭṭati.</p>



<p class="hangnum"><a name="para983"></a><span class="paranum">983</span>.</p>



<p class="gatha1"> Pādaṅguṭṭhena vā bhūmiṃ, likhitumpi na vaṭṭati;</p>



<p class="gathalast">Bhindantena ca pādehi, tathā caṅkamitumpi vā.</p>



<p class="hangnum"><a name="para984"></a><span class="paranum">984</span>.</p>



<p class="gatha1"> Pathaviṃ allahatthena, chupitvā sukhumaṃ rajaṃ;</p>



<p class="gathalast">Aghaṃsanto gahetvā ce, hatthaṃ dhovati vaṭṭati.</p>



<p class="hangnum"><a name="para985"></a><span class="paranum">985</span>.</p>



<p class="gatha1"> Sayaṃ <a name="M0.0093"></a> dahati ce bhūmiṃ, dahāpeti parehi vā;</p>



<p class="gathalast">Āpattantamaso pattaṃ, dahantassāpi bhikkhuno.</p>



<p class="hangnum"><a name="para986"></a><span class="paranum">986</span>.</p>



<p class="gatha1"> Ṭhānesu yattakesvaggiṃ, deti dāpeti vā pana;</p>



<p class="gathalast">Tattakāneva bhikkhussa, honti pācittiyānipi.</p>



<p class="hangnum"><a name="para987"></a><span class="paranum">987</span>.</p>



<p class="gatha1"> Ṭhapetuṃ bhikkhuno aggiṃ, bhūmiyaṃ na ca vaṭṭati;</p>



<p class="gathalast">Kapāle pattapacane, ṭhapetuṃ pana vaṭṭati.</p>



<p class="hangnum"><a name="para988"></a><span class="paranum">988</span>.</p>



<p class="gatha1"> Aggiṃ upari dārūnaṃ, ṭhapetuṃ na ca vaṭṭati;</p>



<p class="gathalast">Dahanto tāni gantvā so, bhūmiṃ dahati ce pana.</p>



<p class="hangnum"><a name="para989"></a><span class="paranum">989</span>.</p>



<p class="gatha1"> Eseva ca nayo vutto, iṭṭhakāvāsakādisu;</p>



<p class="gathalast">Ṭhapetuṃ iṭṭhakādīnaṃ, matthakesveva vaṭṭati.</p>



<p class="hangnum"><a name="para990"></a><span class="paranum">990</span>.</p>



<p class="gatha1"> Kasmā panāti ce? Tesa-manupādānabhāvato;</p>



<p class="gathalast">Khāṇuke sukkharukkhe vā, aggiṃ dātuṃ na vaṭṭati.</p>



<p class="hangnum"><a name="para991"></a><span class="paranum">991</span>.</p>



<p class="gatha1"> Anāpatti <a name="V0.0082"></a> tiṇukkaṃ tu, gahetvā pana gacchato;</p>



<p class="gathalast">Ḍayhamāne tu hatthasmiṃ, sace pāteti bhūmiyaṃ.</p>



<p class="hangnum"><a name="para992"></a><span class="paranum">992</span>.</p>



<p class="gatha1"> Puna taṃ patitaṭṭhāne, datvā tassa panindhanaṃ;</p>



<p class="gathalast">Aggiṃ vaṭṭati kātunti, <span class="bld">mahāpaccariyaṃ</span> rutaṃ.</p>



<p class="hangnum"><a name="para993"></a><span class="paranum">993</span>.</p>



<p class="gatha1"> Tassāpathaviyaṃyeva, pathavīti ca saññino;</p>



<p class="gathalast">Vimatissubhayatthāpi, dukkaṭaṃ pariyāputaṃ.</p>



<p class="hangnum"><a name="para994"></a><span class="paranum">994</span>.</p>



<p class="gatha1"> Anāpatti ‘‘imaṃ jāna, imamāhara dehi’’ti;</p>



<p class="gathalast">Vadantassa, sacittañca, tisamuṭṭhānameva ca.</p>



<p class="centered">Pathavīkhaṇanakathā.</p>



<p class="centered">Musāvādavaggo paṭhamo.</p>



<p class="hangnum"><a name="para995"></a><span class="paranum">995</span>.</p>



<p class="gatha1"> Bhavantassa <a name="M0.0094"></a> ca bhūtassa, bhūtagāmassa bhikkhuno;</p>



<p class="gathalast">Pātabyatānimittaṃ tu, pācittiyamudīritaṃ.</p>



<p class="hangnum"><a name="para996"></a><span class="paranum">996</span>.</p>



<p class="gatha1"> Udakaṭṭho thalaṭṭhoti, duvidho hoti so pana;</p>



<p class="gathalast">Tilabījādiko tattha, sapaṇṇopi apaṇṇako.</p>



<p class="hangnum"><a name="para997"></a><span class="paranum">997</span>.</p>



<p class="gatha1"> Udakaṭṭhoti viññeyyo, sabbo sevālajātiko;</p>



<p class="gathalast">Vikopentassa taṃ sabbaṃ, tassa pācittiyaṃ siyā.</p>



<p class="hangnum"><a name="para998"></a><span class="paranum">998</span>.</p>



<p class="gatha1"> Viyūhitvā tu hatthena, nhāyituṃ pana vaṭṭati;</p>



<p class="gathalast">Hoti tassa ca sabbampi, ṭhānañhi sakalaṃ jalaṃ.</p>



<p class="hangnum"><a name="para999"></a><span class="paranum">999</span>.</p>



<p class="gatha1"> Udakena vinā cecca, taṃ panuddharituṃ jalā;</p>



<p class="gathalast">Na ca vaṭṭati bhikkhussa, ṭhānasaṅkamanañhi taṃ.</p>



<p class="hangnum"><a name="para1000"></a><span class="paranum">1000</span>.</p>



<p class="gatha1"> Udakenukkhipitvā taṃ, pakkhipantassa vārisu;</p>



<p class="gathalast">Vaṭṭatīti ca niddiṭṭhaṃ, sabbaaṭṭhakathāsupi.</p>



<p class="hangnum"><a name="para1001"></a><span class="paranum">1001</span>.</p>



<p class="gatha1"> Jale vallitiṇādīni, uddharantassa toyato;</p>



<p class="gathalast">Vikopentassa vā tattha, hoti pācitti bhikkhuno.</p>



<p class="hangnum"><a name="para1002"></a><span class="paranum">1002</span>.</p>



<p class="gatha1"> Parehuppāṭitānettha, vikopentassa dukkaṭaṃ;</p>



<p class="gathalast">Gacchanti hi yato tāni, bījagāmena saṅgahaṃ.</p>



<p class="hangnum"><a name="para1003"></a><span class="paranum">1003</span>.</p>



<p class="gatha1"> Thalaṭṭhe <a name="V0.0083"></a> chinnarukkhānaṃ, ṭhito haritakhāṇuko;</p>



<p class="gathalast">Uddhaṃ vaḍḍhanako tassa, bhūtagāmena saṅgaho.</p>



<p class="hangnum"><a name="para1004"></a><span class="paranum">1004</span>.</p>



<p class="gatha1"> Nāḷikerādikānampi, khāṇu uddhaṃ na vaḍḍhati;</p>



<p class="gathalast">Tasmā tassa kato hoti, bījagāmena saṅgaho.</p>



<p class="hangnum"><a name="para1005"></a><span class="paranum">1005</span>.</p>



<p class="gatha1"> Tathā kadaliyā khāṇu, phalitāya pakāsito;</p>



<p class="gathalast">Aphalitāya yo khāṇu, bhūtagāmena so mato.</p>



<p class="hangnum"><a name="para1006"></a><span class="paranum">1006</span>.</p>



<p class="gatha1"> Phalitā kadalī yāva, nīlapaṇṇā ca tāva sā;</p>



<p class="gathalast">Naḷaveḷutiṇādīna-mayameva vinicchayo.</p>



<p class="hangnum"><a name="para1007"></a><span class="paranum">1007</span>.</p>



<p class="gatha1"> Aggato <a name="M0.0095"></a> pana paṭṭhāya, yadāyaṃ veḷu sussati;</p>



<p class="gathalast">Tadā saṅgahito hoti, bījagāmena nāmaso.</p>



<p class="hangnum"><a name="para1008"></a><span class="paranum">1008</span>.</p>



<p class="gatha1"> Indasālādirukkhānaṃ, bījagāmena saṅgaho;</p>



<p class="gathalast">Chinditvā ṭhapitānaṃ tu, viññeyyo vinayaññunā.</p>



<p class="hangnum"><a name="para1009"></a><span class="paranum">1009</span>.</p>



<p class="gatha1"> Maṇḍapādīnamatthāya, nikkhaṇanti ca te sace;</p>



<p class="gathalast">Niggate mūlapaṇṇasmiṃ, bhūtagāmena saṅgaho.</p>



<p class="hangnum"><a name="para1010"></a><span class="paranum">1010</span>.</p>



<p class="gatha1"> Mūlamattepi vā yesaṃ, paṇṇamattepi vā pana;</p>



<p class="gathalast">Niggatepi kato tesaṃ, bījagāmena saṅgaho.</p>



<p class="hangnum"><a name="para1011"></a><span class="paranum">1011</span>.</p>



<p class="gatha1"> Sakandā pana tālaṭṭhi, bījagāmoti vuccati;</p>



<p class="gathalast">Pattavaṭṭi yadā nīlā, niggacchati tadā na ca.</p>



<p class="hangnum"><a name="para1012"></a><span class="paranum">1012</span>.</p>



<p class="gatha1"> Nāḷikeratacaṃ bhitvā, dantasūcīva aṅkuro;</p>



<p class="gathalast">Niggacchati tadā sopi, bījagāmoti vuccati.</p>



<p class="hangnum"><a name="para1013"></a><span class="paranum">1013</span>.</p>



<p class="gatha1"> Migasiṅgasamānāya, satiyā pattavaṭṭiyā;</p>



<p class="gathalast">Aniggatepi mūlasmiṃ, bhūtagāmoti vuccati.</p>



<p class="hangnum"><a name="para1014"></a><span class="paranum">1014</span>.</p>



<p class="gatha1"> Na honti haritā yāva, vīhiādīnamaṅkurā;</p>



<p class="gathalast">Niggatesupi paṇṇesu, bījagāmena saṅgaho.</p>



<p class="centered">Cattāro bhāṇavārā niṭṭhitā.</p>



<p class="hangnum"><a name="para1015"></a><span class="paranum">1015</span>.</p>



<p class="gatha1"> Ambajambuṭṭhikādīna-meseva ca vinicchayo;</p>



<p class="gathalast">Vandākā vāpi aññaṃ vā, rukkhe jāyati yaṃ pana.</p>



<p class="hangnum"><a name="para1016"></a><span class="paranum">1016</span>.</p>



<p class="gatha1"> Rukkhovassa <a name="V0.0084"></a> siyā ṭhānaṃ, vikopetuṃ na vaṭṭati;</p>



<p class="gathalast">Amūlavalliādīna-mayameva vinicchayo.</p>



<p class="hangnum"><a name="para1017"></a><span class="paranum">1017</span>.</p>



<p class="gatha1"> Pākārādīsu sevālo, aggabījanti vuccati;</p>



<p class="gathalast">Yāva dve tīṇi pattāni, na sañjāyanti tāva so.</p>



<p class="hangnum"><a name="para1018"></a><span class="paranum">1018</span>.</p>



<p class="gatha1"> Pattesu pana jātesu, vatthu pācittiyassa so;</p>



<p class="gathalast">Ghaṃsitvā pana taṃ tasmā, apanetuṃ na vaṭṭati.</p>



<p class="hangnum"><a name="para1019"></a><span class="paranum">1019</span>.</p>



<p class="gatha1"> Sevāle <a name="M0.0096"></a> bahi pānīya-ghaṭādīnaṃ tu dukkaṭaṃ;</p>



<p class="gathalast">Abbohārova so anto, pūvādīsupi kaṇṇakaṃ.</p>



<p class="hangnum"><a name="para1020"></a><span class="paranum">1020</span>.</p>



<p class="gatha1"> Pāsāṇadaddusevāla-seleyyappabhutīni ca;</p>



<p class="gathalast">Honti dukkaṭavatthūni, apattānīti niddise.</p>



<p class="hangnum"><a name="para1021"></a><span class="paranum">1021</span>.</p>



<p class="gatha1"> Pupphitaṃ tu ahicchattaṃ, abbohārikataṃ gataṃ;</p>



<p class="gathalast">Sace taṃ makuḷaṃ hoti, hoti dukkaṭavatthukaṃ.</p>



<p class="hangnum"><a name="para1022"></a><span class="paranum">1022</span>.</p>



<p class="gatha1"> Rukkhe tacaṃ vikopetvā, tathā pappaṭikampi ca;</p>



<p class="gathalast">Niyyāsampi panallasmiṃ, gahetuṃ na ca vaṭṭati.</p>



<p class="hangnum"><a name="para1023"></a><span class="paranum">1023</span>.</p>



<p class="gatha1"> Nuhiādīsu rukkhesu, tālapaṇṇādikesu vā;</p>



<p class="gathalast">Likhato tatthajātesu, pācittiyamudīraye.</p>



<p class="hangnum"><a name="para1024"></a><span class="paranum">1024</span>.</p>



<p class="gatha1"> Pupphaṃ paṇḍupalāsaṃ vā, phalaṃ vā pakkameva vā;</p>



<p class="gathalast">Pātentassa ca cāletvā, pācittiyamudīritaṃ.</p>



<p class="hangnum"><a name="para1025"></a><span class="paranum">1025</span>.</p>



<p class="gatha1"> Nāmetvā phaliniṃ sākhaṃ, dātuṃ vaṭṭati gaṇhato;</p>



<p class="gathalast">Sayaṃ khāditukāmo ce, dātumevaṃ na vaṭṭati.</p>



<p class="hangnum"><a name="para1026"></a><span class="paranum">1026</span>.</p>



<p class="gatha1"> Ukkhipitvā paraṃ kañci, gāhāpetumpi vaṭṭati;</p>



<p class="gathalast">Pupphāni ocinantesu, ayameva vinicchayo.</p>



<p class="hangnum"><a name="para1027"></a><span class="paranum">1027</span>.</p>



<p class="gatha1"> Yesaṃ ruhati rukkhānaṃ, sākhā tesampi sākhinaṃ;</p>



<p class="gathalast">Kappiyaṃ tamakāretvā, vikopentassa dukkaṭaṃ.</p>



<p class="hangnum"><a name="para1028"></a><span class="paranum">1028</span>.</p>



<p class="gatha1"> Ayameva nayo alla-siṅgiverādikesupi;</p>



<p class="gathalast">Dukkaṭaṃ bījagāmesu, niddiṭṭhattā mahesinā.</p>



<p class="hangnum"><a name="para1029"></a><span class="paranum">1029</span>.</p>



<p class="gatha1"> ‘‘Rukkhaṃ chinda lataṃ chinda, kandaṃ mūlampi uddhara;</p>



<p class="gathalast">Uppāṭehī’’ti vattumpi, vaṭṭatevāniyāmato.</p>



<p class="hangnum"><a name="para1030"></a><span class="paranum">1030</span>.</p>



<p class="gatha1"> ‘‘Ambaṃ <a name="V0.0085"></a> jambumpi nimbaṃ vā, chinda bhinduddharā’’ti vā;</p>



<p class="gathalast">Gahetvā pana nāmampi, vaṭṭatevāniyāmato.</p>



<p class="hangnum"><a name="para1031"></a><span class="paranum">1031</span>.</p>



<p class="gatha1"> ‘‘Imaṃ <a name="M0.0097"></a> rukkhaṃ imaṃ valliṃ, imaṃ challiṃ imaṃ lataṃ;</p>



<p class="gathalast">Chinda bhindā’’ti vā vattuṃ, niyametvā na vaṭṭati.</p>



<p class="hangnum"><a name="para1032"></a><span class="paranum">1032</span>.</p>



<p class="gatha1"> Pūretvā ucchukhaṇḍānaṃ, pacchiyo āharanti ce;</p>



<p class="gathalast">Sabbameva kataṃ hoti, ekasmiṃ kappiye kate.</p>



<p class="hangnum"><a name="para1033"></a><span class="paranum">1033</span>.</p>



<p class="gatha1"> Ekato pana baddhāni, ucchudārūni honti ce;</p>



<p class="gathalast">Kappiyaṃ karonto pana, dāruṃ vijjhati vaṭṭati.</p>



<p class="hangnum"><a name="para1034"></a><span class="paranum">1034</span>.</p>



<p class="gatha1"> Valliyā rajjuyā vāpi, yāya baddhāni tāni hi;</p>



<p class="gathalast">Bhājanena samānattā, taṃ vijjhati na vaṭṭati.</p>



<p class="hangnum"><a name="para1035"></a><span class="paranum">1035</span>.</p>



<p class="gatha1"> Bhattaṃ maricapakkehi, missetvā āharanti ce;</p>



<p class="gathalast">Ekasitthepi bhattassa, sace vijjhati vaṭṭati.</p>



<p class="hangnum"><a name="para1036"></a><span class="paranum">1036</span>.</p>



<p class="gatha1"> Ayameva nayo vutto, tilataṇḍulakādisu;</p>



<p class="gathalast">Ekābaddhe kapitthepi, kaṭāhe kappiyaṃ kare.</p>



<p class="hangnum"><a name="para1037"></a><span class="paranum">1037</span>.</p>



<p class="gatha1"> Kaṭāhaṃ yadi muñcitvā, anto carati miñjakaṃ;</p>



<p class="gathalast">Bhindāpetvā kapitthaṃ taṃ, kāretabbaṃ tu kappiyaṃ.</p>



<p class="hangnum"><a name="para1038"></a><span class="paranum">1038</span>.</p>



<p class="gatha1"> Abhūtagāmabījesu, bhūtagāmādisaññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1039"></a><span class="paranum">1039</span>.</p>



<p class="gatha1"> Atathāsaññino tattha, asañciccāsatissa ca;</p>



<p class="gathalast">Ummattakādikānañca, anāpatti pakāsitā.</p>



<p class="hangnum"><a name="para1040"></a><span class="paranum">1040</span>.</p>



<p class="gatha1"> Idañca tisamuṭṭhānaṃ, kriyaṃ saññāvimokkhakaṃ;</p>



<p class="gathalast">Kāyakammaṃ vacīkammaṃ, ticittañca tivedanaṃ.</p>



<p class="centered">Bhūtagāmakathā.</p>



<p class="hangnum"><a name="para1041"></a><span class="paranum">1041</span>.</p>



<p class="gatha1"> Kate saṅghena kammasmiṃ, aññavādavihesake;</p>



<p class="gathalast">Tathā puna karontassa, hoti pācittiyadvayaṃ.</p>



<p class="hangnum"><a name="para1042"></a><span class="paranum">1042</span>.</p>



<p class="gatha1"> Tikapācittiyaṃ <a name="M0.0098"></a> dhamme, adhamme tikadukkaṭaṃ;</p>



<p class="gathalast">Kamme aropite cevaṃ, vadantassa ca dukkaṭaṃ.</p>



<p class="hangnum"><a name="para1043"></a><span class="paranum">1043</span>.</p>



<p class="gatha1"> Āpattiṃ <a name="V0.0086"></a> vāpi āpannaṃ, ajānantassa, ‘‘bhaṇḍanaṃ;</p>



<p class="gathalast">Bhavissatī’’ti saññissa, gilānassa na dosatā.</p>



<p class="hangnum"><a name="para1044"></a><span class="paranum">1044</span>.</p>



<p class="gatha1"> Adinnādānatulyāva, samuṭṭhānādayo nayā;</p>



<p class="gathalast">Kriyākriyamidaṃ vuttaṃ, vedanā dukkhavedanā.</p>



<p class="centered">Aññavādakathā.</p>



<p class="hangnum"><a name="para1045"></a><span class="paranum">1045</span>.</p>



<p class="gatha1"> Ayasaṃ kattukāmova, sammatassa hi bhikkhuno;</p>



<p class="gathalast">Vadanto upasampanne, ujjhāpeti ca khīyati.</p>



<p class="hangnum"><a name="para1046"></a><span class="paranum">1046</span>.</p>



<p class="gatha1"> Tasmiṃ vatthudvaye tassa, hoti pācittiyadvayaṃ;</p>



<p class="gathalast">Tikapācittiyaṃ dhamme, adhamme tikadukkaṭaṃ.</p>



<p class="hangnum"><a name="para1047"></a><span class="paranum">1047</span>.</p>



<p class="gatha1"> Avaṇṇaṃnupasampanna-santike pana bhikkhuno;</p>



<p class="gathalast">Asammatassa bhikkhussa, bhāsato yassa kassaci.</p>



<p class="hangnum"><a name="para1048"></a><span class="paranum">1048</span>.</p>



<p class="gatha1"> Sāmaṇerassa vā vaṇṇaṃ, sammatāsammatassapi;</p>



<p class="gathalast">Vadato dukkaṭaṃ hoti, yassa kassaci santike.</p>



<p class="hangnum"><a name="para1049"></a><span class="paranum">1049</span>.</p>



<p class="gatha1"> Chandādīnaṃ vaseneva, karontaṃ bhaṇato pana;</p>



<p class="gathalast">Anāpatti kriyāsesa-manantarasamaṃ mataṃ.</p>



<p class="centered">Ujjhāpanakathā.</p>



<p class="hangnum"><a name="para1050"></a><span class="paranum">1050</span>.</p>



<p class="gatha1"> Ajjhokāse tu mañcādiṃ, attano vā parassa vā;</p>



<p class="gathalast">Atthāya santharāpetvā, santharitvāpi vā pana.</p>



<p class="hangnum"><a name="para1051"></a><span class="paranum">1051</span>.</p>



<p class="gatha1"> Nevuddhareyya saṅghassa, uddharāpeyya vā na taṃ;</p>



<p class="gathalast">Pakkamanto sace tassa, hoti pācitti bhikkhuno.</p>



<p class="hangnum"><a name="para1052"></a><span class="paranum">1052</span>.</p>



<p class="gatha1"> Vassike <a name="M0.0099"></a> caturo māse, sace devo na vassati;</p>



<p class="gathalast">Ajjhokāse tathā cāpi, ṭhapetuṃ na ca vaṭṭati.</p>



<p class="hangnum"><a name="para1053"></a><span class="paranum">1053</span>.</p>



<p class="gatha1"> Yattha vassati hemante, cattāro aparepi ca;</p>



<p class="gathalast">Ṭhapetuṃ tattha mañcādiṃ, aṭṭha māse na vaṭṭati.</p>



<p class="hangnum"><a name="para1054"></a><span class="paranum">1054</span>.</p>



<p class="gatha1"> Kākādīnaṃ nivāsasmiṃ, rukkhamūle kadācipi;</p>



<p class="gathalast">Mañcādiṃ pana saṅghassa, ṭhapetuṃ na ca vaṭṭati.</p>



<p class="hangnum"><a name="para1055"></a><span class="paranum">1055</span>.</p>



<p class="gatha1"> Aññassatthāya <a name="V0.0087"></a> yaṃ kiñci, santhataṃ yadi saṅghikaṃ;</p>



<p class="gathalast">Yattha katthaci vā ṭhāne, yena kenaci bhikkhunā.</p>



<p class="hangnum"><a name="para1056"></a><span class="paranum">1056</span>.</p>



<p class="gatha1"> Yāva so na nisīdeyya, ‘‘gacchā’’ti na vadeyya vā;</p>



<p class="gathalast">Tāva santhārakasseva, bhāro tanti pavuccati.</p>



<p class="hangnum"><a name="para1057"></a><span class="paranum">1057</span>.</p>



<p class="gatha1"> Sace taṃ sāmaṇerena, santharāpeti santhataṃ;</p>



<p class="gathalast">Santharāpitabhikkhussa, palibodhoti dīpito.</p>



<p class="hangnum"><a name="para1058"></a><span class="paranum">1058</span>.</p>



<p class="gatha1"> Santhataṃ bhikkhunā taṃ ce, bhāro tasseva tāva taṃ;</p>



<p class="gathalast">Yāva āṇāpako tattha, āgantvā na nisīdati.</p>



<p class="hangnum"><a name="para1059"></a><span class="paranum">1059</span>.</p>



<p class="gatha1"> Bhikkhuṃ vā sāmaṇeraṃ vā, ārāmikamupāsakaṃ;</p>



<p class="gathalast">Anāpucchā niyyātetvā, saṅghikaṃ sayanāsanaṃ.</p>



<p class="hangnum"><a name="para1060"></a><span class="paranum">1060</span>.</p>



<p class="gatha1"> Leḍḍuppātamatikkamma, gacchato paṭhame pade;</p>



<p class="gathalast">Dukkaṭaṃ, dutiye vāre, pācittiyamudīritaṃ.</p>



<p class="hangnum"><a name="para1061"></a><span class="paranum">1061</span>.</p>



<p class="gatha1"> Ṭhatvā bhojanasālāyaṃ, vatvā yo sāmaṇerakaṃ;</p>



<p class="gathalast">Asukasmiṃ divāṭṭhāne, paññāpehīti mañcakaṃ.</p>



<p class="hangnum"><a name="para1062"></a><span class="paranum">1062</span>.</p>



<p class="gatha1"> Nikkhamitvā sace tasmā, ṭhānā aññattha gacchati;</p>



<p class="gathalast">Pāduddhārena so bhikkhu, kāretabboti dīpito.</p>



<p class="hangnum"><a name="para1063"></a><span class="paranum">1063</span>.</p>



<p class="gatha1"> Tikapācittiyaṃ vuttaṃ, tikātītena satthunā;</p>



<p class="gathalast">Tathā puggalike tena, dīpitaṃ tikadukkaṭaṃ.</p>



<p class="hangnum"><a name="para1064"></a><span class="paranum">1064</span>.</p>



<p class="gatha1"> Cimiliṃ taṭṭikaṃ cammaṃ, phalakaṃ pādapuñchaniṃ;</p>



<p class="gathalast">Bhūmattharaṇakaṃ vāpi, uttarattharaṇampi vā.</p>



<p class="hangnum"><a name="para1065"></a><span class="paranum">1065</span>.</p>



<p class="gatha1"> Dārumattikabhaṇḍāni<a name="M0.0100"></a>, pattādhārakameva vā;</p>



<p class="gathalast">Abbhokāse ṭhapetvā taṃ, gacchato hoti dukkaṭaṃ.</p>



<p class="hangnum"><a name="para1066"></a><span class="paranum">1066</span>.</p>



<p class="gatha1"> Sace āraññakenāpi, anovasse ca no sati;</p>



<p class="gathalast">Laggetvā pana rukkhasmiṃ, gantabbaṃ tu yathāsukhaṃ.</p>



<p class="hangnum"><a name="para1067"></a><span class="paranum">1067</span>.</p>



<p class="gatha1"> Yathā upacikādīhi, na khajjati na lujjati;</p>



<p class="gathalast">Tathā katvāpi taṃ sabbaṃ, gantuṃ pana ca vaṭṭati.</p>



<p class="hangnum"><a name="para1068"></a><span class="paranum">1068</span>.</p>



<p class="gatha1"> Anāpattuddharāpetvā, āpucchitvāpi gacchato;</p>



<p class="gathalast">Attano santake ruddhe, āpadāsupi bhikkhuno.</p>



<p class="hangnum"><a name="para1069"></a><span class="paranum">1069</span>.</p>



<p class="gatha1"> Samuṭṭhānādayo <a name="V0.0088"></a> sabbe, kathinena samā matā;</p>



<p class="gathalast">Kriyākriyamidaṃ vutta-mayameva visesatā.</p>



<p class="centered">Paṭhamasenāsanakathā.</p>



<p class="hangnum"><a name="para1070"></a><span class="paranum">1070</span>.</p>



<p class="gatha1"> Bhisicimilikā bhūma-ttharaṇaṃ uttarattharaṃ;</p>



<p class="gathalast">Taṭṭikā cammakhaṇḍo ca, paccattharanisīdanaṃ.</p>



<p class="hangnum"><a name="para1071"></a><span class="paranum">1071</span>.</p>



<p class="gatha1"> Santhāro tiṇapaṇṇānaṃ, seyyā dasavidhā siyā;</p>



<p class="gathalast">Sabbacchannaparicchanne, vihāre bhikkhu yo pana.</p>



<p class="hangnum"><a name="para1072"></a><span class="paranum">1072</span>.</p>



<p class="gatha1"> Etaṃ dasavidhaṃ seyyaṃ, santharitvāpi vā sayaṃ;</p>



<p class="gathalast">Anuddharitvānāpucchā, atikkamati taṃ sace.</p>



<p class="hangnum"><a name="para1073"></a><span class="paranum">1073</span>.</p>



<p class="gatha1"> Ārāmassūpacāraṃ vā, parikkhepaṃ panassa vā;</p>



<p class="gathalast">Paṭhame dukkaṭaṃ pāde, pācitti dutiye siyā.</p>



<p class="hangnum"><a name="para1074"></a><span class="paranum">1074</span>.</p>



<p class="gatha1"> Senāsanassa seyyāya, ubhayesaṃ vināsato;</p>



<p class="gathalast">Gacchato santharitvanto-gabbhe pācitti vaṇṇitā.</p>



<p class="hangnum"><a name="para1075"></a><span class="paranum">1075</span>.</p>



<p class="gatha1"> Upacāre vihārassa, dukkaṭaṃ maṇḍapādike;</p>



<p class="gathalast">Gacchato santharitvā vā, seyyāmattaṃ vināsato.</p>



<p class="hangnum"><a name="para1076"></a><span class="paranum">1076</span>.</p>



<p class="gatha1"> Tikapācittiyaṃ <a name="M0.0101"></a> vuttaṃ, saṅghike dasavatthuke;</p>



<p class="gathalast">Tathā puggalike tassa, dīpitaṃ tikadukkaṭaṃ.</p>



<p class="hangnum"><a name="para1077"></a><span class="paranum">1077</span>.</p>



<p class="gatha1"> Anāpattuddharitvā vā, āpucchaṃ vāpi gacchato;</p>



<p class="gathalast">Palibuddhepi vāññena, attano santakepi vā.</p>



<p class="hangnum"><a name="para1078"></a><span class="paranum">1078</span>.</p>



<p class="gatha1"> Sāpekkhova ca gantvā taṃ, tattha ṭhatvāpi pucchati;</p>



<p class="gathalast">Samuṭṭhānādayo sabbe, anantarasamā matā.</p>



<p class="centered">Dutiyasenāsanakathā.</p>



<p class="hangnum"><a name="para1079"></a><span class="paranum">1079</span>.</p>



<p class="gatha1"> Yo pubbupagataṃ bhikkhuṃ, jānaṃ anupakhajja ca;</p>



<p class="gathalast">Kappeyya saṅghikāvāse, seyyaṃ pācittiyassa ce.</p>



<p class="hangnum"><a name="para1080"></a><span class="paranum">1080</span>.</p>



<p class="gatha1"> Pādadhovanapāsāṇā, pavisantassa bhikkhuno;</p>



<p class="gathalast">Yāva taṃ mañcapīṭhaṃ vā, nikkhamantassa vā pana.</p>



<p class="hangnum"><a name="para1081"></a><span class="paranum">1081</span>.</p>



<p class="gatha1"> Mañcapīṭhakato <a name="V0.0089"></a> yāva, passāvaṭṭhānameva tu;</p>



<p class="gathalast">Etthantare idaṃ ṭhānaṃ, upacāroti vuccati.</p>



<p class="hangnum"><a name="para1082"></a><span class="paranum">1082</span>.</p>



<p class="gatha1"> Tattha bādhetukāmassa, upacāre tu bhikkhuno;</p>



<p class="gathalast">Dasasvaññataraṃ seyyaṃ, santharantassa dukkaṭaṃ.</p>



<p class="hangnum"><a name="para1083"></a><span class="paranum">1083</span>.</p>



<p class="gatha1"> Nisīdantassa vā tattha, nipajjantassa vā pana;</p>



<p class="gathalast">Tathā dvepi karontassa, hoti pācittiyadvayaṃ.</p>



<p class="hangnum"><a name="para1084"></a><span class="paranum">1084</span>.</p>



<p class="gatha1"> Punappunaṃ karontassa, payogagaṇanāvasā;</p>



<p class="gathalast">Tikapācittiyaṃ vuttaṃ, puggale tikadukkaṭaṃ.</p>



<p class="hangnum"><a name="para1085"></a><span class="paranum">1085</span>.</p>



<p class="gatha1"> Vuttūpacāraṃ muñcitvā, seyyaṃ santharatopi vā;</p>



<p class="gathalast">Vihārassūpacāre vā, ajjhokāsepi vā pana.</p>



<p class="hangnum"><a name="para1086"></a><span class="paranum">1086</span>.</p>



<p class="gatha1"> Santharāpayato vāpi, tattha tassa nisīdato;</p>



<p class="gathalast">Sabbattha dukkaṭaṃ vuttaṃ, nivāso ca nivārito.</p>



<p class="hangnum"><a name="para1087"></a><span class="paranum">1087</span>.</p>



<p class="gatha1"> Anāpatti <a name="M0.0102"></a> gilānassa, sītāduppīḷitassa vā;</p>



<p class="gathalast">Āpadāsupi bhikkhussa, tathā ummattakādino.</p>



<p class="hangnum"><a name="para1088"></a><span class="paranum">1088</span>.</p>



<p class="gatha1"> Samuṭṭhānādayo sabbe, paṭhamantimavatthunā;</p>



<p class="gathalast">Sadisāti ca viññeyyā, hotīdaṃ dukkhavedanaṃ.</p>



<p class="centered">Anupakhajjakathā.</p>



<p class="hangnum"><a name="para1089"></a><span class="paranum">1089</span>.</p>



<p class="gatha1"> Vihārā saṅghikā bhikkhuṃ, nikkaḍḍheyya sace pana;</p>



<p class="gathalast">Nikkaḍḍhāpeyya vā kuddho, tassa pācittiyaṃ siyā.</p>



<p class="hangnum"><a name="para1090"></a><span class="paranum">1090</span>.</p>



<p class="gatha1"> Bahubhūmāpi pāsādā, payogenekakena yo;</p>



<p class="gathalast">Nikkaḍḍheti sace tassa, ekā pācitti dīpitā.</p>



<p class="hangnum"><a name="para1091"></a><span class="paranum">1091</span>.</p>



<p class="gatha1"> Ṭhapetvā ca ṭhapetvā ca, nikkaḍḍhantassa antarā;</p>



<p class="gathalast">Dvārānaṃ gaṇanāyassa, honti pācittiyo pana.</p>



<p class="hangnum"><a name="para1092"></a><span class="paranum">1092</span>.</p>



<p class="gatha1"> ‘‘Nikkhamā’’ti vadantassa, vācāyapi ayaṃ nayo;</p>



<p class="gathalast">Āṇattiyā khaṇeyeva, āṇāpentassa dukkaṭaṃ.</p>



<p class="hangnum"><a name="para1093"></a><span class="paranum">1093</span>.</p>



<p class="gatha1"> Sace so sakimāṇatto, dvārepi bahuke pana;</p>



<p class="gathalast">Atikkāmeti ekāva, bahukāni bahūni ce.</p>



<p class="hangnum"><a name="para1094"></a><span class="paranum">1094</span>.</p>



<p class="gatha1"> Tassūpaṭṭhānasālādi-vihārassūpacārato<a name="V0.0090"></a>;</p>



<p class="gathalast">Kāyenapi ca vācāya, tathā nikkaḍḍhanepi ca.</p>



<p class="hangnum"><a name="para1095"></a><span class="paranum">1095</span>.</p>



<p class="gatha1"> Vihārassūpacārā vā, vihārā vāpi cetaraṃ;</p>



<p class="gathalast">Nikkaḍḍhantassa sabbesaṃ, parikkhārampi dukkaṭaṃ.</p>



<p class="hangnum"><a name="para1096"></a><span class="paranum">1096</span>.</p>



<p class="gatha1"> Asambaddhesu bhikkhussa, parikkhāresu paṇḍito;</p>



<p class="gathalast">Vatthūnaṃ gaṇanāyassa, dukkaṭaṃ paridīpaye.</p>



<p class="hangnum"><a name="para1097"></a><span class="paranum">1097</span>.</p>



<p class="gatha1"> Antevāsimalajjiṃ vā, tathā saddhivihārikaṃ;</p>



<p class="gathalast">Nikkaḍḍhantassa ummattaṃ, sayaṃ ummattakassa ca.</p>



<p class="hangnum"><a name="para1098"></a><span class="paranum">1098</span>.</p>



<p class="gatha1"> Attano <a name="M0.0103"></a> vasanaṭṭhānā, tathā vissāsikassa vā;</p>



<p class="gathalast">Parikkhārañca vā tesaṃ, anāpatti pakāsitā.</p>



<p class="hangnum"><a name="para1099"></a><span class="paranum">1099</span>.</p>



<p class="gatha1"> Saṅghārāmāpi sabbasmā, tathā kalahakārakaṃ;</p>



<p class="gathalast">Idaṃ tu tisamuṭṭhānaṃ, vedanā dukkhavedanā.</p>



<p class="centered">Nikkaḍḍhanakathā.</p>



<p class="hangnum"><a name="para1100"></a><span class="paranum">1100</span>.</p>



<p class="gatha1"> Majjhimāsīsaghaṭṭāya, vehāsakuṭiyūpari;</p>



<p class="gathalast">Āhaccapādake mañce, pīṭhe vā pana bhikkhuno.</p>



<p class="hangnum"><a name="para1101"></a><span class="paranum">1101</span>.</p>



<p class="gatha1"> Nisīdantassa vā tasmiṃ, nipajjantassa vā pana;</p>



<p class="gathalast">Payogagaṇanāyeva, tassa pācittiyo siyuṃ.</p>



<p class="hangnum"><a name="para1102"></a><span class="paranum">1102</span>.</p>



<p class="gatha1"> Tikapācittiyaṃ vuttaṃ, puggale tikadukkaṭaṃ;</p>



<p class="gathalast">Heṭṭhā aparibhoge vā, sīsaghaṭṭāya vā pana.</p>



<p class="hangnum"><a name="para1103"></a><span class="paranum">1103</span>.</p>



<p class="gatha1"> Avehāsavihāre vā, attano santakepi vā;</p>



<p class="gathalast">Vissāsikavihāre vā, na dosummattakādino.</p>



<p class="hangnum"><a name="para1104"></a><span class="paranum">1104</span>.</p>



<p class="gatha1"> Yattha paṭāṇi vā dinnā, tattha ṭhatvā lageti vā;</p>



<p class="gathalast">Idameḷakalomena, samuṭṭhānaṃ samaṃ mataṃ.</p>



<p class="centered">Vehāsakuṭikathā.</p>



<p class="hangnum"><a name="para1105"></a><span class="paranum">1105</span>.</p>



<p class="gatha1"> Yāva dvārassa kosamhā, aggaḷaṭṭhapanāya tu;</p>



<p class="gathalast">Bhikkhunā limpitabbaṃ vā, lepāpetabbameva vā.</p>



<p class="hangnum"><a name="para1106"></a><span class="paranum">1106</span>.</p>



<p class="gatha1"> Ñeyyo <a name="V0.0091"></a> ālokasandhīnaṃ, parikammepyayaṃ nayo;</p>



<p class="gathalast">Chadanassa dvattipariyāyaṃ, ṭhitena harite pana.</p>



<p class="hangnum"><a name="para1107"></a><span class="paranum">1107</span>.</p>



<p class="gatha1"> Adhiṭṭheyyaṃ tato uddhaṃ, adhiṭṭheti sace pana;</p>



<p class="gathalast">Tassa pācittiyaṃ hoti, dukkaṭaṃ tattha tiṭṭhato.</p>



<p class="hangnum"><a name="para1108"></a><span class="paranum">1108</span>.</p>



<p class="gatha1"> Piṭṭhivaṃse <a name="M0.0104"></a> ṭhito koci, chadanassa mukhavaṭṭiyā;</p>



<p class="gathalast">Yasmiṃ ṭhāne ṭhitaṃ bhikkhuṃ, olokento na passati.</p>



<p class="hangnum"><a name="para1109"></a><span class="paranum">1109</span>.</p>



<p class="gatha1"> Tasmiṃ ṭhāne pana ṭhātuṃ, neva bhikkhussa vaṭṭati;</p>



<p class="gathalast">Vihārassa patantassa, patanokāsato hi taṃ.</p>



<p class="hangnum"><a name="para1110"></a><span class="paranum">1110</span>.</p>



<p class="gatha1"> Ūnakadvattipariyāye, atirekoti saññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1111"></a><span class="paranum">1111</span>.</p>



<p class="gatha1"> Na doso dvattipariyāye, leṇe tiṇakuṭīsu vā;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Dvattipariyāyakathā.</p>



<p class="hangnum"><a name="para1112"></a><span class="paranum">1112</span>.</p>



<p class="gatha1"> Jānaṃ sappāṇakaṃ toyaṃ, tiṇaṃ vā mattikampi vā;</p>



<p class="gathalast">Yadi siñceyya pācitti, siñcāpeyya parehi vā.</p>



<p class="hangnum"><a name="para1113"></a><span class="paranum">1113</span>.</p>



<p class="gatha1"> Acchinditvā sace dhāraṃ, mattikaṃ siñcato pana;</p>



<p class="gathalast">Ekasmimpi ghaṭe ekā, pācitti paridīpitā.</p>



<p class="hangnum"><a name="para1114"></a><span class="paranum">1114</span>.</p>



<p class="gatha1"> Vicchindati sace dhāraṃ, payogagaṇanāvasā;</p>



<p class="gathalast">Sammukhampi karontassa, mātikaṃ sandamānakaṃ.</p>



<p class="hangnum"><a name="para1115"></a><span class="paranum">1115</span>.</p>



<p class="gatha1"> Ekāva ce siyāpatti, divasampi ca sandatu;</p>



<p class="gathalast">Bandhato tattha tatthassa, payogagaṇanā siyā.</p>



<p class="hangnum"><a name="para1116"></a><span class="paranum">1116</span>.</p>



<p class="gatha1"> Sace sakaṭapuṇṇampi, mattikaṃ tiṇameva vā;</p>



<p class="gathalast">Udake pakkhipantassa, ekā pācitti ekato.</p>



<p class="hangnum"><a name="para1117"></a><span class="paranum">1117</span>.</p>



<p class="gatha1"> Ekekaṃ pakkhipantassa, payogagaṇanāya ce;</p>



<p class="gathalast">Khayaṃ vā āvilattaṃ vā, jalaṃ gacchati tādise.</p>



<p class="hangnum"><a name="para1118"></a><span class="paranum">1118</span>.</p>



<p class="gatha1"> ‘‘Siñcāhī’’ti vadantassa, hoti āpatti dukkaṭaṃ;</p>



<p class="gathalast">Ekāyāṇattiyā ekā, divasampi ca siñcato.</p>



<p class="hangnum"><a name="para1119"></a><span class="paranum">1119</span>.</p>



<p class="gatha1"> Appāṇe <a name="M0.0105"></a><a name="V0.0092"></a> udake suddhe, sappāṇamiti saññino;</p>



<p class="gathalast">Sabbattha vimatissāpi, hoti āpatti dukkaṭaṃ.</p>



<p class="hangnum"><a name="para1120"></a><span class="paranum">1120</span>.</p>



<p class="gatha1"> Sabbatthāpāṇasaññissa, asañciccāsatissa vā;</p>



<p class="gathalast">Ajānato anāpatti, tathā ummattakādino.</p>



<p class="hangnum"><a name="para1121"></a><span class="paranum">1121</span>.</p>



<p class="gatha1"> Sappāṇakattaṃ toyassa, sappāṇanti vijānanaṃ;</p>



<p class="gathalast">Vinā vadhakacittena, tiṇādīnaṃ nisecanaṃ.</p>



<p class="hangnum"><a name="para1122"></a><span class="paranum">1122</span>.</p>



<p class="gatha1"> Cattārevassa aṅgāni, niddiṭṭhāni mahesinā;</p>



<p class="gathalast">Adinnādānatulyāva, samuṭṭhānādayo nayā.</p>



<p class="hangnum"><a name="para1123"></a><span class="paranum">1123</span>.</p>



<p class="gatha1"> Idaṃ paṇṇattivajjañca, ticittañcāti dīpitaṃ;</p>



<p class="gathalast">Idamevettha niddiṭṭhaṃ, tassa cassa visesanaṃ.</p>



<p class="centered">Sappāṇakakathā.</p>



<p class="centered">Senāsanavaggo dutiyo.</p>



<p class="hangnum"><a name="para1124"></a><span class="paranum">1124</span>.</p>



<p class="gatha1"> Bhikkhussāṭṭhaṅgayuttassa, bhikkhunovādasammuti;</p>



<p class="gathalast">Idha ñatticatutthena, anuññātā mahesinā.</p>



<p class="hangnum"><a name="para1125"></a><span class="paranum">1125</span>.</p>



<p class="gatha1"> Yo tāyāsammato bhikkhu, garudhammehi aṭṭhahi;</p>



<p class="gathalast">Ekaṃ sambahulā vāpi, bhikkhunisaṅghameva vā.</p>



<p class="hangnum"><a name="para1126"></a><span class="paranum">1126</span>.</p>



<p class="gatha1"> Osārentova te dhamme, ovadeyya sace pana;</p>



<p class="gathalast">Ovādapariyosāne, tassa pācittiyaṃ siyā.</p>



<p class="hangnum"><a name="para1127"></a><span class="paranum">1127</span>.</p>



<p class="gatha1"> Aññena pana dhammena, ovadantassa dukkaṭaṃ;</p>



<p class="gathalast">Ekatoupasampannaṃ, garudhammehi vā tathā.</p>



<p class="hangnum"><a name="para1128"></a><span class="paranum">1128</span>.</p>



<p class="gatha1"> Bhikkhūnaṃ santikeyeva, upasampannabhikkhuniṃ;</p>



<p class="gathalast">Tathā, liṅgavipallāse, pācitteva pakāsitā.</p>



<p class="hangnum"><a name="para1129"></a><span class="paranum">1129</span>.</p>



<p class="gatha1"> Sammatassāpi <a name="M0.0106"></a> bhikkhussa, dukkaṭaṃ samudīritaṃ;</p>



<p class="gathalast">Ovādaṃ aniyādetvā, dhammenaññena bhāsato.</p>



<p class="hangnum"><a name="para1130"></a><span class="paranum">1130</span>.</p>



<p class="gatha1"> ‘‘Samaggamhā’’ti vuttepi, aññenovadato tathā;</p>



<p class="gathalast">‘‘Vaggamhā’’ti ca vuttepi, garudhammehi dukkaṭaṃ.</p>



<p class="hangnum"><a name="para1131"></a><span class="paranum">1131</span>.</p>



<p class="gatha1"> Agaṇhantassa <a name="V0.0093"></a> ovādaṃ, apaccāharatopi taṃ;</p>



<p class="gathalast">Ṭhapetvā dukkaṭaṃ bālaṃ, gilānaṃ gamikaṃ siyā.</p>



<p class="hangnum"><a name="para1132"></a><span class="paranum">1132</span>.</p>



<p class="gatha1"> Adhamme pana kammasmiṃ, adhammanti ca saññino;</p>



<p class="gathalast">Vagge bhikkhunisaṅghasmiṃ, tikapācittiyaṃ siyā.</p>



<p class="hangnum"><a name="para1133"></a><span class="paranum">1133</span>.</p>



<p class="gatha1"> Tathā vematikassāpi, dhammakammanti saññino;</p>



<p class="gathalast">Nava pācittiyo vuttā, samaggepi ca tattakā.</p>



<p class="hangnum"><a name="para1134"></a><span class="paranum">1134</span>.</p>



<p class="gatha1"> Navakānaṃ vasā dvinnaṃ, aṭṭhārasa bhavanti tā;</p>



<p class="gathalast">Dukkaṭaṃ dhammakammepi, sattarasavidhaṃ siyā.</p>



<p class="hangnum"><a name="para1135"></a><span class="paranum">1135</span>.</p>



<p class="gatha1"> ‘‘Osārehī’’ti vutto vā, pañhaṃ puṭṭho katheti vā;</p>



<p class="gathalast">Sikkhamānāya vā neva, doso ummattakādino.</p>



<p class="hangnum"><a name="para1136"></a><span class="paranum">1136</span>.</p>



<p class="gatha1"> Vācuggatāva kātabbā, paguṇā dvepi mātikā;</p>



<p class="gathalast">Suttantato ca cattāro, bhāṇavārā pakāsitā.</p>



<p class="hangnum"><a name="para1137"></a><span class="paranum">1137</span>.</p>



<p class="gatha1"> Eko parikathatthāya, kathāmaggo pakāsito;</p>



<p class="gathalast">Maṅgalāmaṅgalatthāya, tissoyevānumodanā.</p>



<p class="hangnum"><a name="para1138"></a><span class="paranum">1138</span>.</p>



<p class="gatha1"> Uposathādiatthāya, kammākammavinicchayo;</p>



<p class="gathalast">Kammaṭṭhānaṃ tathā ekaṃ, uttamatthassa pāpakaṃ.</p>



<p class="hangnum"><a name="para1139"></a><span class="paranum">1139</span>.</p>



<p class="gatha1"> Ettakaṃ uggahetvāna, pañcavasso bahussuto;</p>



<p class="gathalast">Muñcitvā nissayaṃ kāmaṃ, vasituṃ labhatissaro.</p>



<p class="hangnum"><a name="para1140"></a><span class="paranum">1140</span>.</p>



<p class="gatha1"> Vācuggatā vibhaṅgā dve, paguṇā byañjanādito;</p>



<p class="gathalast">Catūsvapi nikāyesu, eko vā potthakopi ca.</p>



<p class="hangnum"><a name="para1141"></a><span class="paranum">1141</span>.</p>



<p class="gatha1"> Kammākammañca vattāni, uggahetabbamettakaṃ;</p>



<p class="gathalast">Sabbantimaparicchedo, dasavasso sace pana.</p>



<p class="hangnum"><a name="para1142"></a><span class="paranum">1142</span>.</p>



<p class="gatha1"> Bahussuto <a name="M0.0107"></a> disāmokkho, yenakāmaṃgamo siyā;</p>



<p class="gathalast">Parisaṃ labhate kāmaṃ, upaṭṭhāpetumissaro.</p>



<p class="hangnum"><a name="para1143"></a><span class="paranum">1143</span>.</p>



<p class="gatha1"> Yassa sāṭṭhakathaṃ sabbaṃ, vācuggaṃ piṭakattayaṃ;</p>



<p class="gathalast">Soyaṃ bahussuto nāma, bhikkhunovādako siyā.</p>



<p class="hangnum"><a name="para1144"></a><span class="paranum">1144</span>.</p>



<p class="gatha1"> Assāsammatatādīni<a name="V0.0094"></a>, tīṇi aṅgāni dīpaye;</p>



<p class="gathalast">Padasodhammatulyāva, samuṭṭhānādayo nayā.</p>



<p class="centered">Ovādakathā.</p>



<p class="hangnum"><a name="para1145"></a><span class="paranum">1145</span>.</p>



<p class="gatha1"> Pācitti garudhammehi, dhammenaññena vā pana;</p>



<p class="gathalast">Hotyatthaṅgate sūriye, ovadantassa bhikkhuniṃ.</p>



<p class="hangnum"><a name="para1146"></a><span class="paranum">1146</span>.</p>



<p class="gatha1"> Tikapācittiyaṃ vuttaṃ, sammatassāpi bhikkhuno;</p>



<p class="gathalast">Ekatoupasampannaṃ, ovadantassa dukkaṭaṃ.</p>



<p class="hangnum"><a name="para1147"></a><span class="paranum">1147</span>.</p>



<p class="gatha1"> Tathānatthaṅgate sūriye, gate atthanti saññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1148"></a><span class="paranum">1148</span>.</p>



<p class="gatha1"> Uddesādinayenassa, anāpatti pakāsitā;</p>



<p class="gathalast">Anantarasamā sesā, samuṭṭhānādayo nayā.</p>



<p class="centered">Atthaṅgatasūriyakathā.</p>



<p class="hangnum"><a name="para1149"></a><span class="paranum">1149</span>.</p>



<p class="gatha1"> Bhikkhuniṃ ovadantassa, gantvā bhikkhunupassayaṃ;</p>



<p class="gathalast">Garudhammehi aññatra, kālā pācittiyaṃ siyā.</p>



<p class="hangnum"><a name="para1150"></a><span class="paranum">1150</span>.</p>



<p class="gatha1"> Sace asammato hoti, hoti pācittiyadvayaṃ;</p>



<p class="gathalast">Atthaṅgate ca sūriye, sace vadati tīṇipi.</p>



<p class="hangnum"><a name="para1151"></a><span class="paranum">1151</span>.</p>



<p class="gatha1"> Aññena pana dhammena, vadato dukkaṭadvayaṃ;</p>



<p class="gathalast">Ekaṃ pācittiyaṃ hoti, bhikkhuno rattihetukaṃ.</p>



<p class="hangnum"><a name="para1152"></a><span class="paranum">1152</span>.</p>



<p class="gatha1"> Sammatassāpi bhikkhussa, hoti pācittiyadvayaṃ;</p>



<p class="gathalast">Garudhammanidānassa, sammatattā abhāvato.</p>



<p class="hangnum"><a name="para1153"></a><span class="paranum">1153</span>.</p>



<p class="gatha1"> Tassevaññena <a name="M0.0108"></a> dhammena, ovadantassa dukkaṭaṃ;</p>



<p class="gathalast">Sammatattā anāpatti, ekā pācitti rattiyaṃ.</p>



<p class="hangnum"><a name="para1154"></a><span class="paranum">1154</span>.</p>



<p class="gatha1"> Tikapācittiyaṃ vuttaṃ, dukkaṭaṃ itaradvaye;</p>



<p class="gathalast">Ekatoupasampannaṃ, ovadantassa dukkaṭaṃ.</p>



<p class="hangnum"><a name="para1155"></a><span class="paranum">1155</span>.</p>



<p class="gatha1"> Tathā aññena dhammena, gantvā bhikkhunupassayaṃ;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Bhikkhunupassayakathā.</p>



<p class="hangnum"><a name="para1156"></a><span class="paranum">1156</span>.</p>



<p class="gatha1"> Cīvarādīnamatthāya<a name="V0.0095"></a>, ovadantīti bhikkhuniṃ;</p>



<p class="gathalast">Vadato sammate bhikkhu, tassa pācittiyaṃ siyā.</p>



<p class="hangnum"><a name="para1157"></a><span class="paranum">1157</span>.</p>



<p class="gatha1"> Tikapācittiyaṃ vuttaṃ, tatheva tikadukkaṭaṃ;</p>



<p class="gathalast">Saṅghenāsammataṃ bhikkhuṃ, vadantassa ca dukkaṭaṃ.</p>



<p class="hangnum"><a name="para1158"></a><span class="paranum">1158</span>.</p>



<p class="gatha1"> Tathevānupasampannaṃ, sammataṃ vā asammataṃ;</p>



<p class="gathalast">Na doso āmisatthāya, ovadantassa bhāsato.</p>



<p class="hangnum"><a name="para1159"></a><span class="paranum">1159</span>.</p>



<p class="gatha1"> Tathā ummattakādīnaṃ, anāpatti pakāsitā;</p>



<p class="gathalast">Idañhi tisamuṭṭhānaṃ, vedanā dukkhavedanā.</p>



<p class="centered">Āmisakathā.</p>



<p class="hangnum"><a name="para1160"></a><span class="paranum">1160</span>.</p>



<p class="gatha1"> Sace bhikkhuniyā bhikkhu, dadeyya pana cīvaraṃ;</p>



<p class="gathalast">Aññātikāya pācitti, ṭhapetvā pārivattakaṃ.</p>



<p class="hangnum"><a name="para1161"></a><span class="paranum">1161</span>.</p>



<p class="gatha1"> Cīvarassa paṭiggāha-sikkhāpadasamo nayo;</p>



<p class="gathalast">Avaseso mato saddhiṃ, samuṭṭhānādinā pana.</p>



<p class="hangnum"><a name="para1162"></a><span class="paranum">1162</span>.</p>



<p class="gatha1"> Tattha bhikkhuniyā dinnaṃ, cīvaraṃ idha bhikkhunā;</p>



<p class="gathalast">Tattha nissaggiyaṃ suddha-pācitti idha sūcitā.</p>



<p class="centered">Cīvaradānakathā.</p>



<p class="hangnum"><a name="para1163"></a><span class="paranum">1163</span>.</p>



<p class="gatha1"> Cīvaraṃ <a name="M0.0109"></a> yo hi sibbeyya, sibbāpeyya parena vā;</p>



<p class="gathalast">Aññātikāya pācitti, hoti bhikkhuniyā pana.</p>



<p class="hangnum"><a name="para1164"></a><span class="paranum">1164</span>.</p>



<p class="gatha1"> Yaṃ vā nivāsituṃ sakkā, yaṃ vā pārupanūpagaṃ;</p>



<p class="gathalast">Cīvaranti adhippeto, idamettha mahesinā.</p>



<p class="hangnum"><a name="para1165"></a><span class="paranum">1165</span>.</p>



<p class="gatha1"> Sayaṃ sūciṃ pavesetvā, sibbantassa ca bhikkhuno;</p>



<p class="gathalast">Sūcinīharaṇe tassa, pācittiyamudīritaṃ.</p>



<p class="hangnum"><a name="para1166"></a><span class="paranum">1166</span>.</p>



<p class="gatha1"> Satakkhattumpi vijjhitvā, sakiṃ nīharato pana;</p>



<p class="gathalast">Ekaṃ pācittiyaṃ vuttaṃ, payogassa vasā bahū.</p>



<p class="hangnum"><a name="para1167"></a><span class="paranum">1167</span>.</p>



<p class="gatha1"> ‘‘Sibbā’’ti pana āṇatto, avisesena bhikkhunā;</p>



<p class="gathalast">Niṭṭhāpeti sace sabbaṃ, ekaṃ pācittiyaṃ siyā.</p>



<p class="hangnum"><a name="para1168"></a><span class="paranum">1168</span>.</p>



<p class="gatha1"> ‘‘Yamettha <a name="V0.0096"></a> cīvare kammaṃ, bhāro sabbaṃ tavā’’ti hi;</p>



<p class="gathalast">Āṇatto bhikkhunā sabbaṃ, niṭṭhāpeti sace pana.</p>



<p class="hangnum"><a name="para1169"></a><span class="paranum">1169</span>.</p>



<p class="gatha1"> Bhikkhussāṇāpakasseva, ekāyāṇattiyā pana;</p>



<p class="gathalast">Honti pācittiyāpatti, anekārāpathe pathe.</p>



<p class="hangnum"><a name="para1170"></a><span class="paranum">1170</span>.</p>



<p class="gatha1"> Punappunāṇāpentassa, anekāṇattiyaṃ pana;</p>



<p class="gathalast">Kā hi nāma kathā atthi? Tikapācittiyaṃ siyā.</p>



<p class="hangnum"><a name="para1171"></a><span class="paranum">1171</span>.</p>



<p class="gatha1"> Ñātikāya ca aññāti-saññissa vimatissa vā;</p>



<p class="gathalast">Ekatoupasampanna-cīvare dukkaṭaṃ siyā.</p>



<p class="hangnum"><a name="para1172"></a><span class="paranum">1172</span>.</p>



<p class="gatha1"> Ṭhapetvā cīvaraṃ aññaṃ, parikkhārañca sibbato;</p>



<p class="gathalast">Anāpatti viniddiṭṭhā, sikkhamānādikāyapi.</p>



<p class="hangnum"><a name="para1173"></a><span class="paranum">1173</span>.</p>



<p class="gatha1"> Sañcarittasamuṭṭhānaṃ, kriyaṃ paṇṇattivajjakaṃ;</p>



<p class="gathalast">Kāyakammaṃ vacīkammaṃ, ticittañca tivedanaṃ.</p>



<p class="centered">Cīvarasibbanakathā.</p>



<p class="hangnum"><a name="para1174"></a><span class="paranum">1174</span>.</p>



<p class="gatha1"> Bhikkhu <a name="M0.0110"></a> bhikkhuniyā saddhiṃ, saṃvidhāya panekato;</p>



<p class="gathalast">Paṭipajjeyya maggaṃ ce, aññatra samayā idha.</p>



<p class="hangnum"><a name="para1175"></a><span class="paranum">1175</span>.</p>



<p class="gatha1"> Gāmantarokkame vāpi, addhayojanatikkame;</p>



<p class="gathalast">Agāmake araññe vā, hoti āpatti bhikkhuno.</p>



<p class="hangnum"><a name="para1176"></a><span class="paranum">1176</span>.</p>



<p class="gatha1"> Etthākappiyabhūmaṭṭho, saṃvidhānaṃ karoti yo;</p>



<p class="gathalast">Saṃvidhānanimittaṃ tu, dukkaṭaṃ tassa dīpitaṃ.</p>



<p class="hangnum"><a name="para1177"></a><span class="paranum">1177</span>.</p>



<p class="gatha1"> Saṃvidhānaṃ karontassa, ṭhatvā kappiyabhūmiyaṃ;</p>



<p class="gathalast">Saṃvidhānanimittaṃ tu, na vadantassa dukkaṭaṃ.</p>



<p class="hangnum"><a name="para1178"></a><span class="paranum">1178</span>.</p>



<p class="gatha1"> Ubhayatthāpi pācitti, gacchantasseva bhikkhuno;</p>



<p class="gathalast">Anantarassa gāmassa, upacārokkame siyā.</p>



<p class="hangnum"><a name="para1179"></a><span class="paranum">1179</span>.</p>



<p class="gatha1"> Tatrāpi paṭhame pāde, dukkaṭaṃ samudīritaṃ;</p>



<p class="gathalast">Dutiye padavārasmiṃ, pācittiyamudīritaṃ.</p>



<p class="hangnum"><a name="para1180"></a><span class="paranum">1180</span>.</p>



<p class="gatha1"> Antarā saṃvidhānepi, bhikkhuno dukkaṭaṃ siyā;</p>



<p class="gathalast">Dvāramaggavisaṅkete, sati cāpatti vuccati.</p>



<p class="hangnum"><a name="para1181"></a><span class="paranum">1181</span>.</p>



<p class="gatha1"> Asaṃvidahite <a name="V0.0097"></a> kāle, vidahitoti saññino;</p>



<p class="gathalast">Bhikkhusseva vidhānasmiṃ, hoti āpatti dukkaṭaṃ.</p>



<p class="hangnum"><a name="para1182"></a><span class="paranum">1182</span>.</p>



<p class="gatha1"> Samaye vidahitvā vā, visaṅketena gacchato;</p>



<p class="gathalast">Āpadāsu anāpatti, tathā ummattakādino.</p>



<p class="hangnum"><a name="para1183"></a><span class="paranum">1183</span>.</p>



<p class="gatha1"> Idaṃ catusamuṭṭhānaṃ, kāyato kāyavācato;</p>



<p class="gathalast">Kāyacittā samuṭṭhāti, kāyavācādikattayā.</p>



<p class="centered">Saṃvidhānakathā.</p>



<p class="hangnum"><a name="para1184"></a><span class="paranum">1184</span>.</p>



<p class="gatha1"> Ekamujjavaniṃ nāvaṃ, tathā ojavanimpi vā;</p>



<p class="gathalast">Abhirūheyya pācitti, saddhiṃ bhikkhuniyā sace.</p>



<p class="hangnum"><a name="para1185"></a><span class="paranum">1185</span>.</p>



<p class="gatha1"> Sagāmatīrapassena<a name="M0.0111"></a>, gāmantaravasena vā;</p>



<p class="gathalast">Agāmatīrapassena, gamane addhayojane.</p>



<p class="hangnum"><a name="para1186"></a><span class="paranum">1186</span>.</p>



<p class="gatha1"> Tathā yojanavitthiṇṇa-nadīmajjhena gacchato;</p>



<p class="gathalast">Addhayojanasaṅkhāya, honti pācittiyo pana.</p>



<p class="hangnum"><a name="para1187"></a><span class="paranum">1187</span>.</p>



<p class="gatha1"> Yathāsukhaṃ samuddasmiṃ, sabbaaṭṭhakathāsu hi;</p>



<p class="gathalast">Nadiyaṃyeva āpatti, na samudde vicāritā.</p>



<p class="hangnum"><a name="para1188"></a><span class="paranum">1188</span>.</p>



<p class="gatha1"> Titthasampādanatthāya, uddhaṃ vā nadiyā adho;</p>



<p class="gathalast">Sace haranti taṃyuttā, anāpatti pakāsitā.</p>



<p class="hangnum"><a name="para1189"></a><span class="paranum">1189</span>.</p>



<p class="gatha1"> Tathā saṃvidahitvā vā, tiriyaṃ taraṇāya vā;</p>



<p class="gathalast">Āpadāsu viseso hi, anantarasamo mato.</p>



<p class="centered">Nāvābhiruhanakathā.</p>



<p class="hangnum"><a name="para1190"></a><span class="paranum">1190</span>.</p>



<p class="gatha1"> Ñatvā bhikkhuniyā bhattaṃ, bhuñjato paripācitaṃ;</p>



<p class="gathalast">Hitvā gihisamārambhaṃ, hoti pācitti bhikkhuno.</p>



<p class="hangnum"><a name="para1191"></a><span class="paranum">1191</span>.</p>



<p class="gatha1"> Bhojanaṃ pañcadhā vuttaṃ, gahaṇe tassa dukkaṭaṃ;</p>



<p class="gathalast">Ajjhohāresu sabbesu, tassa pācittiyo siyuṃ.</p>



<p class="hangnum"><a name="para1192"></a><span class="paranum">1192</span>.</p>



<p class="gatha1"> Santakaṃ ñātakādīnaṃ, gihisampāditampi vā;</p>



<p class="gathalast">Vinā bhikkhuniyā doso, bhuñjato paripācitaṃ.</p>



<p class="hangnum"><a name="para1193"></a><span class="paranum">1193</span>.</p>



<p class="gatha1"> Paripācitasaññissa<a name="V0.0098"></a>, bhikkhussāparipācite;</p>



<p class="gathalast">Ubhosu vimatissāpi, hoti sabbattha dukkaṭaṃ.</p>



<p class="hangnum"><a name="para1194"></a><span class="paranum">1194</span>.</p>



<p class="gatha1"> Ekatoupasampanna-paripācitabhojanaṃ;</p>



<p class="gathalast">Ajjhohāravaseneva, dukkaṭaṃ paribhuñjato.</p>



<p class="hangnum"><a name="para1195"></a><span class="paranum">1195</span>.</p>



<p class="gatha1"> Aññaṃ vā pana yaṃ kiñci, ṭhapetvā pañcabhojanaṃ;</p>



<p class="gathalast">Bhuñjantassa anāpatti, yāgukhajjaphalādikaṃ.</p>



<p class="hangnum"><a name="para1196"></a><span class="paranum">1196</span>.</p>



<p class="gatha1"> Samuṭṭhānādayo <a name="M0.0112"></a> tulyā, paṭhamantimavatthunā;</p>



<p class="gathalast">Idaṃ paṇṇattivajjaṃ tu, ticittañca tivedanaṃ.</p>



<p class="centered">Paripācitakathā.</p>



<p class="hangnum"><a name="para1197"></a><span class="paranum">1197</span>.</p>



<p class="gatha1"> Dutiyāniyateneva, dasamaṃ sadisaṃ mataṃ;</p>



<p class="gathalast">Idaṃ sikkhāpadaṃ sabbaṃ, samuṭṭhānanayādinā.</p>



<p class="centered">Rahonisajjakathā.</p>



<p class="centered">Bhikkhunivaggo tatiyo.</p>



<p class="hangnum"><a name="para1198"></a><span class="paranum">1198</span>.</p>



<p class="gatha1"> Eko āvasatho piṇḍo, agilānena bhikkhunā;</p>



<p class="gathalast">Bhuñjitabbo tato uddhaṃ, pācitti paribhuñjato.</p>



<p class="hangnum"><a name="para1199"></a><span class="paranum">1199</span>.</p>



<p class="gatha1"> Anodisseva paññatte, yāvadattheva bhikkhunā;</p>



<p class="gathalast">Bhuñjitabbaṃ sakiṃ tattha, tato uddhaṃ na vaṭṭati.</p>



<p class="hangnum"><a name="para1200"></a><span class="paranum">1200</span>.</p>



<p class="gatha1"> Dutiye divase tattha, gahaṇe dukkaṭaṃ mataṃ;</p>



<p class="gathalast">Ajjhohāresu sabbesu, tassa pācittiyo matā.</p>



<p class="hangnum"><a name="para1201"></a><span class="paranum">1201</span>.</p>



<p class="gatha1"> Kulenekena paññatte, saha nānākulehi vā;</p>



<p class="gathalast">Nānekaṭṭhānabhedesu, ekabhāgova vaṭṭati.</p>



<p class="hangnum"><a name="para1202"></a><span class="paranum">1202</span>.</p>



<p class="gatha1"> Nānāṭṭhānesu paññatto, yo ca, nānākulehi vā;</p>



<p class="gathalast">Bhuñjato pana sabbattha, na doso paṭipāṭiyā.</p>



<p class="hangnum"><a name="para1203"></a><span class="paranum">1203</span>.</p>



<p class="gatha1"> Paṭipāṭimasesena, khepetvā puna bhuñjato;</p>



<p class="gathalast">Ādito pana paṭṭhāya, na ca kappati bhikkhuno.</p>



<p class="hangnum"><a name="para1204"></a><span class="paranum">1204</span>.</p>



<p class="gatha1"> Anāpatti <a name="V0.0099"></a> gilānassa, āgacchantassa gacchato;</p>



<p class="gathalast">Odissapi ca paññatte, paritte bhuñjato sakiṃ.</p>



<p class="hangnum"><a name="para1205"></a><span class="paranum">1205</span>.</p>



<p class="gatha1"> Yāguādīni <a name="M0.0113"></a> niccampi, bhuñjituṃ pana vaṭṭati;</p>



<p class="gathalast">Sesameḷakalomena, samuṭṭhānādikaṃ samaṃ.</p>



<p class="centered">Āvasathakathā.</p>



<p class="hangnum"><a name="para1206"></a><span class="paranum">1206</span>.</p>



<p class="gatha1"> Aññatra samayā vuttā, pācitti gaṇabhojane;</p>



<p class="gathalast">Gaṇoti pana niddiṭṭhā, cattāro vā tatuttariṃ.</p>



<p class="hangnum"><a name="para1207"></a><span class="paranum">1207</span>.</p>



<p class="gatha1"> Yaṃ nimantanato vāpi, laddhaṃ viññattitopi vā;</p>



<p class="gathalast">Bhojanaṃ pana pañcannaṃ, hoti aññataraṃ idha.</p>



<p class="hangnum"><a name="para1208"></a><span class="paranum">1208</span>.</p>



<p class="gatha1"> Bhojanānampi pañcannaṃ, gahetvā nāmameva tu;</p>



<p class="gathalast">Nimanteti sace bhikkhū, cattāro bahukepi vā.</p>



<p class="hangnum"><a name="para1209"></a><span class="paranum">1209</span>.</p>



<p class="gatha1"> ‘‘Odanaṃ bhojanaṃ bhattaṃ, sampaṭicchatha gaṇhatha’’;</p>



<p class="gathalast">Iti vevacaneheva, atha bhāsantarena vā.</p>



<p class="hangnum"><a name="para1210"></a><span class="paranum">1210</span>.</p>



<p class="gatha1"> Tato tassa ca te bhikkhū, sādiyitvā nimantanaṃ;</p>



<p class="gathalast">Ekato nānato vā ce, gantvā gaṇhanti ekato.</p>



<p class="hangnum"><a name="para1211"></a><span class="paranum">1211</span>.</p>



<p class="gatha1"> Sabbesaṃ hoti pācitti, gaṇabhojanakāraṇā;</p>



<p class="gathalast">Ekato gahaṇaṃ ettha, gaṇabhojanakāraṇaṃ.</p>



<p class="hangnum"><a name="para1212"></a><span class="paranum">1212</span>.</p>



<p class="gatha1"> Ekato nānato vāpi, gamanaṃ bhojanampi vā;</p>



<p class="gathalast">Kāraṇanti na taṃ viññū, bhaṇanti gaṇabhojane.</p>



<p class="hangnum"><a name="para1213"></a><span class="paranum">1213</span>.</p>



<p class="gatha1"> Sacepi odanādīnaṃ, gahetvā nāmameva vā;</p>



<p class="gathalast">Ekato nānato vāpi, viññāpetvā manussake.</p>



<p class="hangnum"><a name="para1214"></a><span class="paranum">1214</span>.</p>



<p class="gatha1"> Nānato vekato gantvā, sace gaṇhanti ekato;</p>



<p class="gathalast">Evampi pana hotīti, vaṇṇitaṃ gaṇabhojanaṃ.</p>



<p class="hangnum"><a name="para1215"></a><span class="paranum">1215</span>.</p>



<p class="gatha1"> Duvidhassāpi etassa, paṭiggahaṇakāraṇā;</p>



<p class="gathalast">Dukkaṭaṃ hoti pācitti, ajjhohāresu dīpitā.</p>



<p class="hangnum"><a name="para1216"></a><span class="paranum">1216</span>.</p>



<p class="gatha1"> Samayesu <a name="M0.0114"></a> anāpatti, sattasvapi pakāsitā;</p>



<p class="gathalast">Gahetvā ekato dvinnaṃ, tiṇṇaṃ vā bhuñjataṃ tathā.</p>



<p class="hangnum"><a name="para1217"></a><span class="paranum">1217</span>.</p>



<p class="gatha1"> Muninānupasampanna-cāripattānimantitā<a name="V0.0100"></a>;</p>



<p class="gathalast">Catutthe ekato katvāpi, gaṇabhedo pakāsito.</p>



<p class="hangnum"><a name="para1218"></a><span class="paranum">1218</span>.</p>



<p class="gatha1"> Neva samayaladdhānaṃ, vasenapi hi sabbaso;</p>



<p class="gathalast">Gaṇabhedo panāpatti, veditabbā vibhāvinā.</p>



<p class="hangnum"><a name="para1219"></a><span class="paranum">1219</span>.</p>



<p class="gatha1"> Bhojanānañca pañcannaṃ, vasena gaṇabhojane;</p>



<p class="gathalast">Nattheva ca visaṅketaṃ, yāguādīsu taṃ siyā.</p>



<p class="hangnum"><a name="para1220"></a><span class="paranum">1220</span>.</p>



<p class="gatha1"> Gaṇabhojanasaññissa, bhikkhussāgaṇabhojane;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1221"></a><span class="paranum">1221</span>.</p>



<p class="gatha1"> Bhojanāni ca pañceva, ṭhapetvā yāguādisu;</p>



<p class="gathalast">Anāpattīti ñātabbā, niccabhattādikesupi.</p>



<p class="hangnum"><a name="para1222"></a><span class="paranum">1222</span>.</p>



<p class="gatha1"> Tathā ummattakādīnaṃ, samuṭṭhānādinā pana;</p>



<p class="gathalast">Idaṃ eḷakalomena, sadisanti pakāsitaṃ.</p>



<p class="centered">Gaṇabhojanakathā.</p>



<p class="hangnum"><a name="para1223"></a><span class="paranum">1223</span>.</p>



<p class="gatha1"> Bahūhi yo bhikkhu manussakehi;</p>



<p class="gatha2">Nimantito pañcahi bhojanehi;</p>



<p class="gatha3">Hitvā sace pubbanimantanāya;</p>



<p class="gathalast">Vikappanaṃ pañcasu yassa kassa.</p>



<p class="hangnum"><a name="para1224"></a><span class="paranum">1224</span>.</p>



<p class="gatha1"> Pacchā nimantitaṃ bhattaṃ, tathā uppaṭipāṭiyā;</p>



<p class="gathalast">Bhuñjato ekasitthampi, tassa pācittiyaṃ siyā.</p>



<p class="hangnum"><a name="para1225"></a><span class="paranum">1225</span>.</p>



<p class="gatha1"> Bhojanānaṃ tu pañcannaṃ, yena kena nimantito;</p>



<p class="gathalast">Taṃ ṭhapetvā sace aññaṃ, bhojanaṃ paribhuñjati.</p>



<p class="hangnum"><a name="para1226"></a><span class="paranum">1226</span>.</p>



<p class="gatha1"> Tesameva <a name="M0.0115"></a> ca pañcannaṃ, bhojanānaṃ mahesinā;</p>



<p class="gathalast">Etaṃ paramparaṃ nāma, bhojanaṃ paridīpitaṃ.</p>



<p class="hangnum"><a name="para1227"></a><span class="paranum">1227</span>.</p>



<p class="gatha1"> Yattha khīraṃ rasaṃ vāpi, ākiranti sace pana;</p>



<p class="gathalast">Yena ajjhotthaṭaṃ bhattaṃ, sabbamekarasaṃ siyā.</p>



<p class="hangnum"><a name="para1228"></a><span class="paranum">1228</span>.</p>



<p class="gatha1"> Koṭito pana paṭṭhāya, saṃsaṭṭhaṃ paribhuñjato;</p>



<p class="gathalast">Anāpattīti niddiṭṭhaṃ, <span class="bld">mahāpaccariyaṃ</span> pana.</p>



<p class="hangnum"><a name="para1229"></a><span class="paranum">1229</span>.</p>



<p class="gatha1"> Paramparanti <a name="V0.0101"></a> saññāya, aparamparabhojane;</p>



<p class="gathalast">Tattha vematikassāpi, dukkaṭaṃ paribhuñjato.</p>



<p class="hangnum"><a name="para1230"></a><span class="paranum">1230</span>.</p>



<p class="gatha1"> Sakalenapi gāmena, pūgena nigamena vā;</p>



<p class="gathalast">Nimantitassa vā nicca-bhatte doso na vijjati.</p>



<p class="hangnum"><a name="para1231"></a><span class="paranum">1231</span>.</p>



<p class="gatha1"> Samuṭṭhānādayo sabbe, kathinenādinā samā;</p>



<p class="gathalast">Kriyākriyamidaṃ vuttaṃ, bhojanañcāvikappanaṃ.</p>



<p class="centered">Paramparabhojanakathā.</p>



<p class="hangnum"><a name="para1232"></a><span class="paranum">1232</span>.</p>



<p class="gatha1"> Pūvā paheṇakatthāya, paṭiyattā sace pana;</p>



<p class="gathalast">Pātheyyatthāya manthā vā, ye hi tattha ca bhikkhunā.</p>



<p class="hangnum"><a name="para1233"></a><span class="paranum">1233</span>.</p>



<p class="gatha1"> Dvattipattā gahetabbā, pūrā pūvehi sattuhi;</p>



<p class="gathalast">Tato ce uttariṃ tassa, hoti pācitti gaṇhato.</p>



<p class="hangnum"><a name="para1234"></a><span class="paranum">1234</span>.</p>



<p class="gatha1"> Gahetvā nikkhamantena, ‘‘dvattipattā mayā idha;</p>



<p class="gathalast">Gahitā pana pūvā’’ti, bhikkhuṃ disvā vade budho.</p>



<p class="hangnum"><a name="para1235"></a><span class="paranum">1235</span>.</p>



<p class="gatha1"> ‘‘Mā kho tvaṃ paṭigaṇhā’’ti, avadantassa dukkaṭaṃ;</p>



<p class="gathalast">Gaṇhatopi ca taṃ sutvā, hoti āpatti dukkaṭaṃ.</p>



<p class="hangnum"><a name="para1236"></a><span class="paranum">1236</span>.</p>



<p class="gatha1"> Ūnakadvattipattesu, atirekoti saññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1237"></a><span class="paranum">1237</span>.</p>



<p class="gatha1"> Yena <a name="M0.0116"></a> tattha tayo laddhā, pattapūrā tato pana;</p>



<p class="gathalast">Dve saṅghassa padātabbā, dve ce eko, na ekato.</p>



<p class="hangnum"><a name="para1238"></a><span class="paranum">1238</span>.</p>



<p class="gatha1"> Apaheṇakapātheyyaṃ, avasesampi vā tato;</p>



<p class="gathalast">Santakaṃ ñātakādīnaṃ, dentānampi tadūnakaṃ.</p>



<p class="hangnum"><a name="para1239"></a><span class="paranum">1239</span>.</p>



<p class="gatha1"> Gaṇhatopi anāpatti, tathā ummattakādino;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Kāṇamātukathā.</p>



<p class="hangnum"><a name="para1240"></a><span class="paranum">1240</span>.</p>



<p class="gatha1"> Aññena pana pañcannaṃ, bhojanānaṃ pavārito;</p>



<p class="gathalast">Pācittinatirittaṃ ce, puna bhuñjati bhojanaṃ.</p>



<p class="hangnum"><a name="para1241"></a><span class="paranum">1241</span>.</p>



<p class="gatha1"> Asanaṃ <a name="V0.0102"></a> bhojanañceva, hatthapāsābhihāratā;</p>



<p class="gathalast">Kāyavācāpaṭikkhepo, pañcaṅgehi pavāraṇā.</p>



<p class="hangnum"><a name="para1242"></a><span class="paranum">1242</span>.</p>



<p class="gatha1"> Odano sattu kummāso, maccho maṃsanti sabbaso;</p>



<p class="gathalast">Nippapañcena niddiṭṭhaṃ, bhojanaṃ pañcadhā mataṃ.</p>



<p class="hangnum"><a name="para1243"></a><span class="paranum">1243</span>.</p>



<p class="gatha1"> <span class="bld">Odano</span> tattha sattannaṃ, dhaññānaṃ odano mato;</p>



<p class="gathalast">Bhajjitānaṃ tu dhaññānaṃ, cuṇṇaṃ <span class="bld">‘‘sattū’’</span>ti vuccati.</p>



<p class="hangnum"><a name="para1244"></a><span class="paranum">1244</span>.</p>



<p class="gatha1"> <span class="bld">Kummāso</span> yavakummāso, <span class="bld">maccho</span> vuccati odako;</p>



<p class="gathalast"><span class="bld">Maṃsa</span>mpi kappiyamaṃsaṃ, ayamettha vinicchayo.</p>



<p class="hangnum"><a name="para1245"></a><span class="paranum">1245</span>.</p>



<p class="gatha1"> Sāli vīhi yavo kaṅgu, varako godhumo tathā;</p>



<p class="gathalast">Kudrūsakoti sattete, dhaññā dhaññena desitā.</p>



<p class="hangnum"><a name="para1246"></a><span class="paranum">1246</span>.</p>



<p class="gatha1"> Sāmākāditiṇaṃ sabbaṃ, kudrūseneva dīpitaṃ;</p>



<p class="gathalast">Nīvāro sāliyaṃ vutto, varake varakacorako.</p>



<p class="hangnum"><a name="para1247"></a><span class="paranum">1247</span>.</p>



<p class="gatha1"> Sattannaṃ pana dhaññānaṃ, odano yāgu vā pana;</p>



<p class="gathalast">Aṅgasampattiyā yuttā, sañjaneti pavāraṇaṃ.</p>



<p class="hangnum"><a name="para1248"></a><span class="paranum">1248</span>.</p>



<p class="gatha1"> Hatthena <a name="M0.0117"></a> gahitokāse, odhiṃ dasseti yā pana;</p>



<p class="gathalast">Yāgusā idha sabbāpi, odanoti pavuccati.</p>



<p class="hangnum"><a name="para1249"></a><span class="paranum">1249</span>.</p>



<p class="gatha1"> Abbhuṇhā pana yā yāgu, uddhanoropitā tanu;</p>



<p class="gathalast">Sace odhiṃ na dasseti, na janeti pavāraṇaṃ.</p>



<p class="hangnum"><a name="para1250"></a><span class="paranum">1250</span>.</p>



<p class="gatha1"> Puna sā sītalībhūtā, ghanabhāvaṃ gatā sace;</p>



<p class="gathalast">Odhiṃ dasseti so pubbe, tanubhāvo na rakkhati.</p>



<p class="hangnum"><a name="para1251"></a><span class="paranum">1251</span>.</p>



<p class="gatha1"> Takkadhaññarasādīni, āropetvā bahūnipi;</p>



<p class="gathalast">Phalapaṇṇakaḷīrāni, pakkhipitvāna tattha ca.</p>



<p class="hangnum"><a name="para1252"></a><span class="paranum">1252</span>.</p>



<p class="gatha1"> Taṇḍule muṭṭhimattepi, pakkhipitvā pacanti ce;</p>



<p class="gathalast">Odhiṃ pana ca dasseti, sañjaneti pavāraṇaṃ.</p>



<p class="hangnum"><a name="para1253"></a><span class="paranum">1253</span>.</p>



<p class="gatha1"> Rase dhaññarase khīre, vākiritvāna odanaṃ;</p>



<p class="gathalast">‘‘Yāguṃ gaṇhatha, yāgu’’nti, vatvā denti sace pana.</p>



<p class="hangnum"><a name="para1254"></a><span class="paranum">1254</span>.</p>



<p class="gatha1"> Kiñcāpi tanukā hoti, sañjaneti pavāraṇaṃ;</p>



<p class="gathalast">Taṃ pacitvā sace denti, yāgusaṅgahitā pana.</p>



<p class="hangnum"><a name="para1255"></a><span class="paranum">1255</span>.</p>



<p class="gatha1"> Chupanti <a name="V0.0103"></a> macchamaṃsaṃ vā, tanukāyapi yāguyā;</p>



<p class="gathalast">Sace sāsapamattampi, paññāyati pavāraṇaṃ.</p>



<p class="hangnum"><a name="para1256"></a><span class="paranum">1256</span>.</p>



<p class="gatha1"> Macchamaṃsaraso suddho, saṃsatto rasayāgu vā;</p>



<p class="gathalast">Na cākappiyamaṃsaṃ vā, sañjaneti pavāraṇaṃ.</p>



<p class="hangnum"><a name="para1257"></a><span class="paranum">1257</span>.</p>



<p class="gatha1"> Ṭhapetvā vuttadhaññānaṃ, odanaṃ pana sabbaso;</p>



<p class="gathalast">Veḷutaṇḍulakādīnaṃ, na pavāreti odano.</p>



<p class="hangnum"><a name="para1258"></a><span class="paranum">1258</span>.</p>



<p class="gatha1"> Puthukā vā tato tāhi, katabhattampi sattupi;</p>



<p class="gathalast">Suddhā na pana pūvā vā, pavārenti kadācipi.</p>



<p class="hangnum"><a name="para1259"></a><span class="paranum">1259</span>.</p>



<p class="gatha1"> Kharapākena bhaṭṭhānaṃ, vīhīnaṃ taṇḍule pana;</p>



<p class="gathalast">Koṭṭetvā denti taṃ cuṇṇaṃ, sattusaṅgahitaṃ mataṃ.</p>



<p class="hangnum"><a name="para1260"></a><span class="paranum">1260</span>.</p>



<p class="gatha1"> Bhajjitānaṃ <a name="M0.0118"></a> tu vīhīnaṃ, na pavārenti taṇḍulā;</p>



<p class="gathalast">Tesaṃ pana ca yaṃ cuṇṇaṃ, taṃ janeti pavāraṇaṃ.</p>



<p class="hangnum"><a name="para1261"></a><span class="paranum">1261</span>.</p>



<p class="gatha1"> Kharapākena bhaṭṭhānaṃ, vīhīnaṃ kuṇḍakampi ca;</p>



<p class="gathalast">Sattunaṃ modako vāpi, sañjaneti pavāraṇaṃ.</p>



<p class="hangnum"><a name="para1262"></a><span class="paranum">1262</span>.</p>



<p class="gatha1"> Samapākena bhaṭṭhānaṃ, sukkhānaṃ ātapena ca;</p>



<p class="gathalast">Kuṇḍakaṃ pana vīhīnaṃ, na janeti pavāraṇaṃ.</p>



<p class="hangnum"><a name="para1263"></a><span class="paranum">1263</span>.</p>



<p class="gatha1"> Lājā vā pana teheva, katabhattampi sattu vā;</p>



<p class="gathalast">Khajjakaṃ pana suddhaṃ vā, na janeti pavāraṇaṃ.</p>



<p class="hangnum"><a name="para1264"></a><span class="paranum">1264</span>.</p>



<p class="gatha1"> Pūritaṃ macchamaṃsehi, taṃ janeti pavāraṇaṃ;</p>



<p class="gathalast">Yaṃ kiñci bhajjitaṃ piṭṭhaṃ, na pavāreti suddhakaṃ.</p>



<p class="hangnum"><a name="para1265"></a><span class="paranum">1265</span>.</p>



<p class="gatha1"> Yavehi katakummāso, pavāreti, na cāparo;</p>



<p class="gathalast">Macchamaṃsesu vattabbaṃ, pākaṭattā na vijjati.</p>



<p class="hangnum"><a name="para1266"></a><span class="paranum">1266</span>.</p>



<p class="gatha1"> Khādanto kappiyaṃ maṃsaṃ, nisedheti akappiyaṃ;</p>



<p class="gathalast">Na so tena pavāreti, avatthuttāti dīpitaṃ.</p>



<p class="hangnum"><a name="para1267"></a><span class="paranum">1267</span>.</p>



<p class="gatha1"> Tathevākappiyaṃ maṃsaṃ, khādanto kappiyaṃ sace;</p>



<p class="gathalast">Nisedheti pavāreti, vatthukattāti vaṇṇitaṃ.</p>



<p class="hangnum"><a name="para1268"></a><span class="paranum">1268</span>.</p>



<p class="gatha1"> Maṃsaṃ pana ca khādanto, kappiyaṃ vā akappiyaṃ;</p>



<p class="gathalast">Pavāreti nisedheti, kiñci kappiyabhojanaṃ.</p>



<p class="hangnum"><a name="para1269"></a><span class="paranum">1269</span>.</p>



<p class="gatha1"> Sace <a name="V0.0104"></a> akappiyaṃ maṃsaṃ, khādantova akappiyaṃ;</p>



<p class="gathalast">Nisedhaṃ na pavāreti, tathā aññaṃ akappiyaṃ.</p>



<p class="hangnum"><a name="para1270"></a><span class="paranum">1270</span>.</p>



<p class="gatha1"> Sace ajjhohaṭaṃ hoti, sitthamekampi bhikkhunā;</p>



<p class="gathalast">Patte hatthe mukhe vāpi, bhojanaṃ pana vijjati.</p>



<p class="hangnum"><a name="para1271"></a><span class="paranum">1271</span>.</p>



<p class="gatha1"> Pavāraṇapahonaṃ ce, paṭikkhipati bhojanaṃ;</p>



<p class="gathalast">Pavāreti sace natthi, na pavāreti katthaci.</p>



<p class="hangnum"><a name="para1272"></a><span class="paranum">1272</span>.</p>



<p class="gatha1"> Gilitvā ca mukhe bhattaṃ, sesamādāya gacchati;</p>



<p class="gathalast">Antarā ca nisedhento, na pavāreti bhojanaṃ.</p>



<p class="hangnum"><a name="para1273"></a><span class="paranum">1273</span>.</p>



<p class="gatha1"> Mukhe <a name="M0.0119"></a> ca bhattaṃ gilitañca hatthe;</p>



<p class="gatha2">Bhattaṃ tu aññassa ca dātukāmo;</p>



<p class="gatha3">Patte ca bhattaṃ puna dātukāmo;</p>



<p class="gathalast">Paṭikkhipanto na pavārito so.</p>



<p class="hangnum"><a name="para1274"></a><span class="paranum">1274</span>.</p>



<p class="gatha1"> Asanassa upacchedā, na pavāreti soti hi;</p>



<p class="gathalast">Kathayanti mahāpaññā, kāraṇākāraṇaññuno.</p>



<p class="hangnum"><a name="para1275"></a><span class="paranum">1275</span>.</p>



<p class="gatha1"> Gaṇhato pacchimaṃ aṅgaṃ, dadato purimaṃ pana;</p>



<p class="gathalast">Ubhinnaṃ aḍḍhateyyaṃ ce, vinā hatthaṃ pasāritaṃ.</p>



<p class="hangnum"><a name="para1276"></a><span class="paranum">1276</span>.</p>



<p class="gatha1"> Tasmiṃ abhihaṭaṃ ṭhāne, pavāraṇapahonakaṃ;</p>



<p class="gathalast">Tādisaṃ bhuñjamānova, nisedheti pavārito.</p>



<p class="hangnum"><a name="para1277"></a><span class="paranum">1277</span>.</p>



<p class="gatha1"> Hatthe ādhārake vāpi, pattaṃ ūrūsu vā ṭhitaṃ;</p>



<p class="gathalast">Āharitvā sace bhikkhu, ‘‘bhattaṃ gaṇhā’’ti bhāsati.</p>



<p class="hangnum"><a name="para1278"></a><span class="paranum">1278</span>.</p>



<p class="gatha1"> Anantare nisinnova, taṃ paṭikkhipato pana;</p>



<p class="gathalast">Abhihārassa cābhāvā, natthi tassa pavāraṇā.</p>



<p class="hangnum"><a name="para1279"></a><span class="paranum">1279</span>.</p>



<p class="gatha1"> Bhattapacchiṃ paṇāmetvā, ṭhapetvā purato ‘‘idaṃ;</p>



<p class="gathalast">Gaṇhāhī’’ti ca vuttepi, ayameva vinicchayo.</p>



<p class="hangnum"><a name="para1280"></a><span class="paranum">1280</span>.</p>



<p class="gatha1"> Anantarassa bhikkhussa, dīyamāne panetaro;</p>



<p class="gathalast">Pidahanto sakaṃ pattaṃ, hatthehi na pavārito.</p>



<p class="hangnum"><a name="para1281"></a><span class="paranum">1281</span>.</p>



<p class="gatha1"> Kāyenābhihaṭaṃ bhattaṃ, paṭikkhipati yo pana;</p>



<p class="gathalast">Kāyena vāpi vācāya, hoti kassa pavāraṇā.</p>



<p class="hangnum"><a name="para1282"></a><span class="paranum">1282</span>.</p>



<p class="gatha1"> Eko <a name="V0.0105"></a> abhihaṭe bhatte, pavāraṇabhayā pana;</p>



<p class="gathalast">‘‘Ākirākira koṭṭetvā, koṭṭetvā pūrayā’’ti ca.</p>



<p class="hangnum"><a name="para1283"></a><span class="paranum">1283</span>.</p>



<p class="gatha1"> Sace vadati tassāpi, na panatthi pavāraṇā;</p>



<p class="gathalast">Iccevāha mahāthero, <span class="bld">mahāpaduma</span>nāmako.</p>



<p class="hangnum"><a name="para1284"></a><span class="paranum">1284</span>.</p>



<p class="gatha1"> Samaṃsañhi <a name="M0.0120"></a> rasaṃ netvā, gaṇhathāti rasaṃ vade;</p>



<p class="gathalast">Taṃ sutvā ca nisedhento, neva hoti pavārito.</p>



<p class="hangnum"><a name="para1285"></a><span class="paranum">1285</span>.</p>



<p class="gatha1"> ‘‘Gaṇha maccharasaṃ sāraṃ, gaṇha maṃsarasa’’nti vā;</p>



<p class="gathalast">‘‘Idaṃ gaṇhā’’ti vā vutte, paṭikkhepe pavāraṇā.</p>



<p class="hangnum"><a name="para1286"></a><span class="paranum">1286</span>.</p>



<p class="gatha1"> Sace maṃsaṃ visuṃ katvā, ‘‘gaṇha maṃsarasa’’nti vā;</p>



<p class="gathalast">Vadeyyatthi ca maṃsaṃ ce, paṭikkhepe pavāraṇā.</p>



<p class="hangnum"><a name="para1287"></a><span class="paranum">1287</span>.</p>



<p class="gatha1"> Odanena ca pucchantaṃ, ‘‘muhuttaṃ āgamehi’’ti;</p>



<p class="gathalast">Gahaṇatthaṃ ṭhapentassa, neva tassa pavāraṇā.</p>



<p class="hangnum"><a name="para1288"></a><span class="paranum">1288</span>.</p>



<p class="gatha1"> Kaḷīrapanasādīhi, missakaṃ macchamaṃsakaṃ;</p>



<p class="gathalast">‘‘Kaḷīrasūpakaṃ gaṇha, panasabyañjana’’nti vā.</p>



<p class="hangnum"><a name="para1289"></a><span class="paranum">1289</span>.</p>



<p class="gatha1"> Vadanti ce paṭikkhepe, neva hoti pavāraṇā;</p>



<p class="gathalast">Apavāraṇahetūnaṃ, nāmena pana vuttato.</p>



<p class="hangnum"><a name="para1290"></a><span class="paranum">1290</span>.</p>



<p class="gatha1"> ‘‘Macchasūpa’’nti vā vutte, ‘‘maṃsasūpa’’nti vā pana;</p>



<p class="gathalast">‘‘Idaṃ gaṇhā’’ti vā vutte, hotiyeva pavāraṇā.</p>



<p class="hangnum"><a name="para1291"></a><span class="paranum">1291</span>.</p>



<p class="gatha1"> Eseva ca nayo vutto, ñeyyo maṃsakarambake;</p>



<p class="gathalast">Sabbesu macchamaṃsehi, missakesu ayaṃ nayo.</p>



<p class="hangnum"><a name="para1292"></a><span class="paranum">1292</span>.</p>



<p class="gatha1"> Bhattasammissitaṃ yāguṃ, āharitvā sace pana;</p>



<p class="gathalast">‘‘Yāguṃ gaṇhā’’ti vuttasmiṃ, na pavāreti vārayaṃ.</p>



<p class="hangnum"><a name="para1293"></a><span class="paranum">1293</span>.</p>



<p class="gatha1"> ‘‘Bhattaṃ gaṇhā’’ti vutte tu, pavāreti paṭikkhipaṃ;</p>



<p class="gathalast">Yena vāpucchito tassa, atthitāyāti kāraṇaṃ.</p>



<p class="hangnum"><a name="para1294"></a><span class="paranum">1294</span>.</p>



<p class="gatha1"> ‘‘Yāgumissakaṃ gaṇhā’’ti, vutte tattha ca yāgu ce;</p>



<p class="gathalast">Samā bahutarā vā sā, na pavāreti so kira.</p>



<p class="hangnum"><a name="para1295"></a><span class="paranum">1295</span>.</p>



<p class="gatha1"> Mandā yāgu, bahuṃ bhattaṃ, sace hoti pavāraṇā;</p>



<p class="gathalast">Idaṃ sabbattha niddiṭṭhaṃ, kāraṇaṃ pana duddasaṃ.</p>



<p class="hangnum"><a name="para1296"></a><span class="paranum">1296</span>.</p>



<p class="gatha1"> Rasaṃ <a name="V0.0106"></a> bahurase bhatte, khīraṃ vā bahukhīrake;</p>



<p class="gathalast">Gaṇhathāti visuṃ katvā, deti natthi pavāraṇā.</p>



<p class="hangnum"><a name="para1297"></a><span class="paranum">1297</span>.</p>



<p class="gatha1"> Gacchanteneva <a name="M0.0121"></a> bhottabbaṃ, gacchanto ce pavārito;</p>



<p class="gathalast">Bhuñjitabbaṃ ṭhiteneva, ṭhatvā yadi pavārito.</p>



<p class="hangnum"><a name="para1298"></a><span class="paranum">1298</span>.</p>



<p class="gatha1"> Udakaṃ vāpi patvā so, sace tiṭṭhati kaddamaṃ;</p>



<p class="gathalast">Atirittaṃ tu kāretvā, bhuñjitabbaṃ tato puna.</p>



<p class="hangnum"><a name="para1299"></a><span class="paranum">1299</span>.</p>



<p class="gatha1"> Pīṭhake yo nisīditvā, pavāreti sace pana;</p>



<p class="gathalast">Āsanaṃ avicāletvā, bhuñjitabbaṃ yathāsukhaṃ.</p>



<p class="hangnum"><a name="para1300"></a><span class="paranum">1300</span>.</p>



<p class="gatha1"> Sace mañce nisīditvā, pavāreti tato pana;</p>



<p class="gathalast">Ito saṃsarituṃ etto, īsakampi na labbhati.</p>



<p class="hangnum"><a name="para1301"></a><span class="paranum">1301</span>.</p>



<p class="gatha1"> Tena mañcena naṃ saddhiṃ, vaṭṭataññatra nenti ce;</p>



<p class="gathalast">Evaṃ sabbattha ñātabbaṃ, viññunā vinayaññunā.</p>



<p class="hangnum"><a name="para1302"></a><span class="paranum">1302</span>.</p>



<p class="gatha1"> Nipajjitvāva bhottabbaṃ, nipanno ce pavārito;</p>



<p class="gathalast">Vāretukkuṭiko hutvā, bhuñjitabbaṃ tatheva ca.</p>



<p class="hangnum"><a name="para1303"></a><span class="paranum">1303</span>.</p>



<p class="gatha1"> Athālametaṃ sabbanti, vattabbaṃ tena bhikkhunā;</p>



<p class="gathalast">Atirittaṃ karontena, onametvāna bhājanaṃ.</p>



<p class="hangnum"><a name="para1304"></a><span class="paranum">1304</span>.</p>



<p class="gatha1"> Kappiyaṃ pana kātabbaṃ, na patteyeva kevalaṃ;</p>



<p class="gathalast">Pacchiyaṃ yadi vā kuṇḍe, kātuṃ vaṭṭati bhājane.</p>



<p class="hangnum"><a name="para1305"></a><span class="paranum">1305</span>.</p>



<p class="gatha1"> Pavāritānaṃ apavāritānaṃ;</p>



<p class="gatha2">Aññesametaṃ pana vaṭṭateva;</p>



<p class="gatha3">Yenātirittaṃ tu kataṃ ṭhapetvā;</p>



<p class="gathalast">Tameva cekaṃ paribhuñjitabbaṃ.</p>



<p class="hangnum"><a name="para1306"></a><span class="paranum">1306</span>.</p>



<p class="gatha1"> Kappiyaṃ pana kāretvā, bhuñjantasseva bhikkhuno;</p>



<p class="gathalast">Byañjanaṃ vāpi yaṃ kiñci, patte tassākiranti ce.</p>



<p class="hangnum"><a name="para1307"></a><span class="paranum">1307</span>.</p>



<p class="gatha1"> Atirittaṃ tu kāretvā, bhuñjitabbaṃ tathā puna;</p>



<p class="gathalast">Yena taṃ akataṃ yaṃ vā, kātabbaṃ tena taṃ visuṃ.</p>



<p class="hangnum"><a name="para1308"></a><span class="paranum">1308</span>.</p>



<p class="gatha1"> Kataṃ <a name="M0.0122"></a> akappiyādīhi, atirittaṃ tu sattahi;</p>



<p class="gathalast">Na gilānātirittañca, taṃ hotinatirittakaṃ.</p>



<p class="hangnum"><a name="para1309"></a><span class="paranum">1309</span>.</p>



<p class="gatha1"> Yopi <a name="V0.0107"></a> pātova ekampi, sitthaṃ bhutvā nisīdati;</p>



<p class="gathalast">Upakaṭṭhūpanītampi, kātuṃ labhati kappiyaṃ.</p>



<p class="hangnum"><a name="para1310"></a><span class="paranum">1310</span>.</p>



<p class="gatha1"> Āhāratthāya yāmādi-kālikaṃ paṭigaṇhato;</p>



<p class="gathalast">Anāmisaṃ tamevassa, dukkaṭaṃ paribhuñjato.</p>



<p class="hangnum"><a name="para1311"></a><span class="paranum">1311</span>.</p>



<p class="gatha1"> Tathā anatirittanti, saññino atirittake;</p>



<p class="gathalast">Tattha vematikassāpi, dukkaṭaṃ paridīpitaṃ.</p>



<p class="hangnum"><a name="para1312"></a><span class="paranum">1312</span>.</p>



<p class="gatha1"> Anāpattātirittaṃ tu, kārāpetvāna bhuñjato;</p>



<p class="gathalast">Gilānassātirittaṃ vā, tathā ummattakādino.</p>



<p class="hangnum"><a name="para1313"></a><span class="paranum">1313</span>.</p>



<p class="gatha1"> Samuṭṭhānādayo sabbe, kathinena samā matā;</p>



<p class="gathalast">Kappiyākaraṇañceva, bhojanañca kriyākriyaṃ.</p>



<p class="centered">Paṭhamapavāraṇakathā.</p>



<p class="hangnum"><a name="para1314"></a><span class="paranum">1314</span>.</p>



<p class="gatha1"> Yo panānatirittena, pavāreyya pavāritaṃ;</p>



<p class="gathalast">Jānaṃ āsādanāpekkho, bhutte pācitti tassa tu.</p>



<p class="hangnum"><a name="para1315"></a><span class="paranum">1315</span>.</p>



<p class="gatha1"> Dukkaṭaṃ abhihāre ca, gahaṇe itarassa hi;</p>



<p class="gathalast">Ajjhohārapayogesu, sabbesupi ca dukkaṭaṃ.</p>



<p class="hangnum"><a name="para1316"></a><span class="paranum">1316</span>.</p>



<p class="gatha1"> Bhojanassāvasānasmiṃ, pācitti paridīpitā;</p>



<p class="gathalast">Abhihārakabhikkhussa, sabbaṃ tasseva dassitaṃ.</p>



<p class="hangnum"><a name="para1317"></a><span class="paranum">1317</span>.</p>



<p class="gatha1"> Pavāritoti saññissa, bhikkhusmiṃ apavārite;</p>



<p class="gathalast">Vimatissubhayatthāpi, dukkaṭaṃ paridīpitaṃ.</p>



<p class="hangnum"><a name="para1318"></a><span class="paranum">1318</span>.</p>



<p class="gatha1"> Anāpattātirittaṃ vā, kārāpetvāva deti ce;</p>



<p class="gathalast">Gilānassāvasesaṃ vā, aññassatthāya deti vā.</p>



<p class="hangnum"><a name="para1319"></a><span class="paranum">1319</span>.</p>



<p class="gatha1"> Sesaṃ <a name="M0.0123"></a> sabbamasesena, anantarasamaṃ mataṃ;</p>



<p class="gathalast">Omasavādatulyāva, samuṭṭhānādayo nayā.</p>



<p class="centered">Dutiyapavāraṇakathā.</p>



<p class="hangnum"><a name="para1320"></a><span class="paranum">1320</span>.</p>



<p class="gatha1"> Khādanīyaṃ vā bhojanīyaṃ vā;</p>



<p class="gatha2">Kiñci vikāle yo pana bhikkhu;</p>



<p class="gatha3">Khādati <a name="V0.0108"></a> bhuñjati vāpi ca taṃ;</p>



<p class="gathalast">So jinavuttaṃ dosamupeti.</p>



<p class="hangnum"><a name="para1321"></a><span class="paranum">1321</span>.</p>



<p class="gatha1"> Yamāmisagatañcettha, vanamūlaphalādikaṃ;</p>



<p class="gathalast">Kālikesvasammohatthaṃ, veditabbamidaṃ pana.</p>



<p class="hangnum"><a name="para1322"></a><span class="paranum">1322</span>.</p>



<p class="gatha1"> Mūlaṃ kandaṃ muḷālañca, matthakaṃ khandhakaṃ tacaṃ;</p>



<p class="gathalast">Pattaṃ pupphaṃ phalaṃ aṭṭhi, piṭṭhaṃ niyyāsameva ca.</p>



<p class="hangnum"><a name="para1323"></a><span class="paranum">1323</span>.</p>



<p class="gatha1"> Mūlakhādanīyādīnaṃ, mukhamattanidassanaṃ;</p>



<p class="gathalast">Bhikkhūnaṃ pāṭavatthāya, nāmatthesu nibodhatha.</p>



<p class="hangnum"><a name="para1324"></a><span class="paranum">1324</span>.</p>



<p class="gatha1"> Mūlakaṃ khārakañceva, vatthulaṃ taṇḍuleyyakaṃ;</p>



<p class="gathalast">Tambakaṃ jajjharikañca, caccu vajakalīpi ca.</p>



<p class="hangnum"><a name="para1325"></a><span class="paranum">1325</span>.</p>



<p class="gatha1"> <span class="bld">Mūlāni</span> evamādīnaṃ, sākānaṃ āmise pana;</p>



<p class="gathalast">Saṅgahaṃ idha gacchanti, āhāratthaṃ pharanti hi.</p>



<p class="hangnum"><a name="para1326"></a><span class="paranum">1326</span>.</p>



<p class="gatha1"> Chaḍḍenti jaraṭṭhaṃ chetvā, yaṃ taṃ vajakalissa tu;</p>



<p class="gathalast">Taṃ yāvajīvikaṃ vuttaṃ, sesānaṃ yāvakālikaṃ.</p>



<p class="hangnum"><a name="para1327"></a><span class="paranum">1327</span>.</p>



<p class="gatha1"> Haliddi siṅgiverañca, vacattaṃ ativisaṃ vacaṃ;</p>



<p class="gathalast">Usīraṃ bhaddamuttañca, tathā kaṭukarohiṇī.</p>



<p class="hangnum"><a name="para1328"></a><span class="paranum">1328</span>.</p>



<p class="gatha1"> Iccevamādikaṃ aññaṃ, pañcamūlādikaṃ bahu;</p>



<p class="gathalast">Nānappakārakaṃ mūlaṃ, viññeyyaṃ yāvajīvikaṃ.</p>



<p class="hangnum"><a name="para1329"></a><span class="paranum">1329</span>.</p>



<p class="gatha1"> Masālupiṇḍalādīnaṃ<a name="M0.0124"></a>, vallīnaṃ āluvassa ca;</p>



<p class="gathalast"><span class="bld">Kando</span> uppalajātīnaṃ, tathā padumajātiyā.</p>



<p class="hangnum"><a name="para1330"></a><span class="paranum">1330</span>.</p>



<p class="gatha1"> Kadalīsiggutālānaṃ, māluvassa ca veḷuyā;</p>



<p class="gathalast">Satāvari kaserūnaṃ, kando ambāṭakassa ca.</p>



<p class="hangnum"><a name="para1331"></a><span class="paranum">1331</span>.</p>



<p class="gatha1"> Iccevamādayo kandā;</p>



<p class="gatha2">Dassitā yāvakālikā;</p>



<p class="gatha3">Dhoto so āmise vutto;</p>



<p class="gathalast">Kando yo khīravalliyā.</p>



<p class="hangnum"><a name="para1332"></a><span class="paranum">1332</span>.</p>



<p class="gatha1"> Adhoto lasuṇañceva, khīrakākoliādayo;</p>



<p class="gathalast">Kandā vākyapathātītā, viññeyyā yāvajīvikā.</p>



<p class="hangnum"><a name="para1333"></a><span class="paranum">1333</span>.</p>



<p class="gatha1"> Puṇḍarīkamuḷālañca<a name="V0.0109"></a>, muḷālaṃ padumassa ca;</p>



<p class="gathalast">Evamādimanekampi, <span class="bld">muḷālaṃ</span> yāvakālikaṃ.</p>



<p class="hangnum"><a name="para1334"></a><span class="paranum">1334</span>.</p>



<p class="gatha1"> Tālahintālakuntāla-nāḷikerādisambhavaṃ;</p>



<p class="gathalast">Haliddisiṅgiverānaṃ, muḷālaṃ yāvajīvikaṃ.</p>



<p class="hangnum"><a name="para1335"></a><span class="paranum">1335</span>.</p>



<p class="gatha1"> Tālahintālakuntāla-kaḷīro ketakassa ca;</p>



<p class="gathalast">Kadalīnāḷikerānaṃ, <span class="bld">matthakaṃ</span> mūlakassa ca.</p>



<p class="hangnum"><a name="para1336"></a><span class="paranum">1336</span>.</p>



<p class="gatha1"> Khajjurerakavettānaṃ, ucchuveḷunaḷādinaṃ;</p>



<p class="gathalast">Sattannaṃ pana dhaññānaṃ, kaḷīro sāsapassa ca.</p>



<p class="hangnum"><a name="para1337"></a><span class="paranum">1337</span>.</p>



<p class="gatha1"> Iccevamādayoneke, matthakā yāvakālikā;</p>



<p class="gathalast">Aññe haliddiādīnaṃ, matthakā yāvajīvikā.</p>



<p class="hangnum"><a name="para1338"></a><span class="paranum">1338</span>.</p>



<p class="gatha1"> Tālakuntālakādīnaṃ, chinditvā pātito pana;</p>



<p class="gathalast">Gato jaraṭṭhabundo so, saṅgahaṃ yāvajīvike.</p>



<p class="hangnum"><a name="para1339"></a><span class="paranum">1339</span>.</p>



<p class="gatha1"> <span class="bld">Khandha</span>khādanīyaṃ nāma, ucchukhandho pakāsito;</p>



<p class="gathalast">Sālakalyāṇiyā khandho, tathā pathaviyaṃ gato.</p>



<p class="hangnum"><a name="para1340"></a><span class="paranum">1340</span>.</p>



<p class="gatha1"> Evamuppalajātīnaṃ, daṇḍako yāvakāliko;</p>



<p class="gathalast">Paṇṇadaṇḍuppalādīnaṃ, sabbo padumajātiyā.</p>



<p class="hangnum"><a name="para1341"></a><span class="paranum">1341</span>.</p>



<p class="gatha1"> Yāvajīvikasaṅkhātā<a name="M0.0125"></a>, karamaddādidaṇḍakā;</p>



<p class="gathalast"><span class="bld">Tacesu</span>cchutacoveko, saraso yāvakāliko.</p>



<p class="hangnum"><a name="para1342"></a><span class="paranum">1342</span>.</p>



<p class="gatha1"> Mūlakaṃ khārako caccu, tambako taṇḍuleyyako;</p>



<p class="gathalast">Vatthulo cīnamuggo ca, ummā vajakalī tathā.</p>



<p class="hangnum"><a name="para1343"></a><span class="paranum">1343</span>.</p>



<p class="gatha1"> Jajjharī kāsamaddo ca, sellu siggu ca nāḷikā;</p>



<p class="gathalast">Varuṇo aggimantho ca, jīvantī sunisannako.</p>



<p class="hangnum"><a name="para1344"></a><span class="paranum">1344</span>.</p>



<p class="gatha1"> Rājamāso ca māso ca, nipphāvo migapupphikā;</p>



<p class="gathalast">Vaṇṭako bhūmiloṇīti, evamādimanekakaṃ.</p>



<p class="hangnum"><a name="para1345"></a><span class="paranum">1345</span>.</p>



<p class="gatha1"> <span class="bld">Patta</span>khādanīyaṃ nāma, kathitaṃ yāvakālikaṃ;</p>



<p class="gathalast">Itarā ca mahāloṇi, dīpitā yāvajīvikā.</p>



<p class="hangnum"><a name="para1346"></a><span class="paranum">1346</span>.</p>



<p class="gatha1"> Yāvakālikamicceva, kathitaṃ ambapallavaṃ;</p>



<p class="gathalast">Nimbassa kuṭajassāpi, paṇṇaṃ sulasiyāpi ca.</p>



<p class="hangnum"><a name="para1347"></a><span class="paranum">1347</span>.</p>



<p class="gatha1"> Kappāsikapaṭolānaṃ<a name="V0.0110"></a>, tesaṃ pupphaphalāni ca;</p>



<p class="gathalast">Phaṇijjakajjukānañca, paṇṇaṃ taṃ yāvajīvikaṃ.</p>



<p class="hangnum"><a name="para1348"></a><span class="paranum">1348</span>.</p>



<p class="gatha1"> Aṭṭhannaṃ mūlakādīnaṃ, <span class="bld">pupphaṃ</span> nipphāvakassa ca;</p>



<p class="gathalast">Tathā pupphaṃ karīrassa, pupphaṃ varuṇakassa ca.</p>



<p class="hangnum"><a name="para1349"></a><span class="paranum">1349</span>.</p>



<p class="gatha1"> Pupphaṃ kaserukassāpi, jīvantī siggupupphakaṃ;</p>



<p class="gathalast">Padumuppalajātīnaṃ, pupphānaṃ kaṇṇikāpi ca.</p>



<p class="hangnum"><a name="para1350"></a><span class="paranum">1350</span>.</p>



<p class="gatha1"> Nāḷikerassa tālassa, taruṇaṃ ketakassa ca;</p>



<p class="gathalast">Iccevamādikaṃ puppha-manekaṃ yāvakālikaṃ.</p>



<p class="hangnum"><a name="para1351"></a><span class="paranum">1351</span>.</p>



<p class="gatha1"> Yāvakālikapupphāni, ṭhapetvā pana sesakaṃ;</p>



<p class="gathalast">Yāvajīvikapupphanti, dīpaye sabbameva ca.</p>



<p class="hangnum"><a name="para1352"></a><span class="paranum">1352</span>.</p>



<p class="gatha1"> Tilakamakulasālamallikānaṃ<a name="M0.0126"></a>;</p>



<p class="gatha2">Kakudhakapitthakakundakaḷīnaṃ;</p>



<p class="gatha3">Kuravakakaravīrapāṭalīnaṃ;</p>



<p class="gathalast">Kusumamidaṃ pana yāvajīvikaṃ.</p>



<p class="hangnum"><a name="para1353"></a><span class="paranum">1353</span>.</p>



<p class="gatha1"> Ambambāṭakajambūnaṃ, <span class="bld">phala</span>ñca panasassa ca;</p>



<p class="gathalast">Mātuluṅgakapitthānaṃ, phalaṃ tintiṇikassa ca.</p>



<p class="hangnum"><a name="para1354"></a><span class="paranum">1354</span>.</p>



<p class="gatha1"> Tālassa nāḷikerassa, phalaṃ khajjūriyāpi ca;</p>



<p class="gathalast">Labujassa ca cocassa, mocassa madhukassa ca.</p>



<p class="hangnum"><a name="para1355"></a><span class="paranum">1355</span>.</p>



<p class="gatha1"> Badarassa karamaddassa, phalaṃ vātiṅgaṇassa ca;</p>



<p class="gathalast">Kumbhaṇḍatipusānañca, phalaṃ eḷālukassa ca.</p>



<p class="hangnum"><a name="para1356"></a><span class="paranum">1356</span>.</p>



<p class="gatha1"> Rājāyatanaphalaṃ pussa-phalaṃ timbarukassa ca;</p>



<p class="gathalast">Evamādimanekampi, phalaṃ taṃ yāvakālikaṃ.</p>



<p class="hangnum"><a name="para1357"></a><span class="paranum">1357</span>.</p>



<p class="gatha1"> Tiphalaṃ pipphalī jāti-phalañca kaṭukapphalaṃ;</p>



<p class="gathalast">Goṭṭhaphalaṃ bilaṅgañca, takkolamaricāni ca.</p>



<p class="hangnum"><a name="para1358"></a><span class="paranum">1358</span>.</p>



<p class="gatha1"> Evamādīni vuttāni, avuttāni ca pāḷiyaṃ;</p>



<p class="gathalast">Phalāni pana gacchanti, yāvajīvikasaṅgahaṃ.</p>



<p class="hangnum"><a name="para1359"></a><span class="paranum">1359</span>.</p>



<p class="gatha1"> Panasambāṭakaṭṭhīni, sālaṭṭhi labujaṭṭhi ca;</p>



<p class="gathalast">Ciñcābimbaphalaṭṭhīni, pokkharaṭṭhi ca sabbaso.</p>



<p class="hangnum"><a name="para1360"></a><span class="paranum">1360</span>.</p>



<p class="gatha1"> Khajjūriketakādīnaṃ<a name="V0.0111"></a>, tathā tālaphalaṭṭhi ca;</p>



<p class="gathalast">Evamādīni gacchanti, yāvakālikasaṅgahaṃ.</p>



<p class="hangnum"><a name="para1361"></a><span class="paranum">1361</span>.</p>



<p class="gatha1"> Punnāgamadhukaṭṭhīni, sellaṭṭhi tiphalaṭṭhi ca;</p>



<p class="gathalast">Evamādīni <span class="bld">aṭṭhīni,</span> niddiṭṭhāni anāmise.</p>



<p class="hangnum"><a name="para1362"></a><span class="paranum">1362</span>.</p>



<p class="gatha1"> Sattannaṃ pana dhaññānaṃ, aparaṇṇānameva ca;</p>



<p class="gathalast"><span class="bld">Piṭṭhaṃ</span> panasasālānaṃ, labujambāṭakassa ca.</p>



<p class="hangnum"><a name="para1363"></a><span class="paranum">1363</span>.</p>



<p class="gatha1"> Tālapiṭṭhaṃ <a name="M0.0127"></a> tathā dhotaṃ, piṭṭhaṃ yaṃ khīravalliyā;</p>



<p class="gathalast">Evamādimanekampi, kathitaṃ yāvakālikaṃ.</p>



<p class="hangnum"><a name="para1364"></a><span class="paranum">1364</span>.</p>



<p class="gatha1"> Adhotaṃ tālapiṭṭhañca, piṭṭhaṃ yaṃ khīravalliyā;</p>



<p class="gathalast">Assagandhādipiṭṭhañca, hoti taṃ yāvajīvikaṃ.</p>



<p class="hangnum"><a name="para1365"></a><span class="paranum">1365</span>.</p>



<p class="gatha1"> <span class="bld">Niyyāso</span> ucchunibbatto, eko sattāhakāliko;</p>



<p class="gathalast">Avaseso ca hiṅgādi, niyyāso yāvajīviko.</p>



<p class="hangnum"><a name="para1366"></a><span class="paranum">1366</span>.</p>



<p class="gatha1"> Mūlādīsu mayā kiñci, mukhamattaṃ nidassitaṃ;</p>



<p class="gathalast">Etassevānusārena, seso ñeyyo vibhāvinā.</p>



<p class="hangnum"><a name="para1367"></a><span class="paranum">1367</span>.</p>



<p class="gatha1"> ‘‘Bhuñjissāmi vikāle’’ti, āmisaṃ paṭigaṇhato;</p>



<p class="gathalast">Kāle vikālasaññissa, kāle vematikassa ca.</p>



<p class="hangnum"><a name="para1368"></a><span class="paranum">1368</span>.</p>



<p class="gatha1"> Dukkaṭaṃ, kālasaññissa, anāpatti pakāsitā;</p>



<p class="gathalast">Idaṃ eḷakalomena, samuṭṭhānādinā samaṃ.</p>



<p class="centered">Vikālabhojanakathā.</p>



<p class="hangnum"><a name="para1369"></a><span class="paranum">1369</span>.</p>



<p class="gatha1"> Bhojanaṃ sannidhiṃ katvā, khādanaṃ vāpi yo pana;</p>



<p class="gathalast">Bhuñjeyya vāpi khādeyya, tassa pācittiyaṃ siyā.</p>



<p class="hangnum"><a name="para1370"></a><span class="paranum">1370</span>.</p>



<p class="gatha1"> Bhikkhu yaṃ sāmaṇerānaṃ, pariccajatyanālayo;</p>



<p class="gathalast">Nidahitvā sace tassa, denti taṃ puna vaṭṭati.</p>



<p class="hangnum"><a name="para1371"></a><span class="paranum">1371</span>.</p>



<p class="gatha1"> Sayaṃ paṭiggahetvāna, apariccattameva yaṃ;</p>



<p class="gathalast">Dutiye divase tassa, nihitaṃ taṃ na vaṭṭati.</p>



<p class="hangnum"><a name="para1372"></a><span class="paranum">1372</span>.</p>



<p class="gatha1"> Tato ajjhoharantassa, ekasitthampi bhikkhuno;</p>



<p class="gathalast">Pācitti kathitā suddhā, suddhacittena tādinā.</p>



<p class="hangnum"><a name="para1373"></a><span class="paranum">1373</span>.</p>



<p class="gatha1"> Akappiyesu <a name="V0.0112"></a> maṃsesu, manussasseva maṃsake;</p>



<p class="gathalast">Thullaccayena pācitti, dukkaṭena sahetare.</p>



<p class="hangnum"><a name="para1374"></a><span class="paranum">1374</span>.</p>



<p class="gatha1"> Yāmakālikasaṅkhātaṃ<a name="M0.0128"></a>, pācitti paribhuñjato;</p>



<p class="gathalast">Dukkaṭāpattiyā saddhiṃ, āhāratthāya bhuñjato.</p>



<p class="hangnum"><a name="para1375"></a><span class="paranum">1375</span>.</p>



<p class="gatha1"> Sace pavārito hutvā, annaṃ anatirittakaṃ;</p>



<p class="gathalast">Bhuñjato pakataṃ tassa, hoti pācittiyadvayaṃ.</p>



<p class="hangnum"><a name="para1376"></a><span class="paranum">1376</span>.</p>



<p class="gatha1"> Thullaccayena saddhiṃ dve, maṃse mānusake siyuṃ;</p>



<p class="gathalast">Sese akappiye maṃse, dukkaṭena saha dvayaṃ.</p>



<p class="hangnum"><a name="para1377"></a><span class="paranum">1377</span>.</p>



<p class="gatha1"> Yāmakālikasaṅkhātaṃ, bhuñjato sati paccaye;</p>



<p class="gathalast">Sāmisena mukhena dve, ekameva nirāmisaṃ.</p>



<p class="hangnum"><a name="para1378"></a><span class="paranum">1378</span>.</p>



<p class="gatha1"> Tamevajjhoharantassa, āhāratthāya kevalaṃ;</p>



<p class="gathalast">Dvīsu tesu vikappesu, dukkaṭaṃ pana vaḍḍhati.</p>



<p class="hangnum"><a name="para1379"></a><span class="paranum">1379</span>.</p>



<p class="gatha1"> Vikāle bhuñjato suddhaṃ, sannidhipaccayāpi ca;</p>



<p class="gathalast">Vikālabhojanā ceva, hoti pācittiyadvayaṃ.</p>



<p class="hangnum"><a name="para1380"></a><span class="paranum">1380</span>.</p>



<p class="gatha1"> Maṃse thullaccayañceva, dukkaṭampi ca vaḍḍhati;</p>



<p class="gathalast">Manussamaṃse sese ca, yathānukkamato dvayaṃ.</p>



<p class="hangnum"><a name="para1381"></a><span class="paranum">1381</span>.</p>



<p class="gatha1"> Natthevānatirittampi, vikāle paribhuñjato;</p>



<p class="gathalast">Doso sabbavikappesu, bhikkhuno tannimittako.</p>



<p class="hangnum"><a name="para1382"></a><span class="paranum">1382</span>.</p>



<p class="gatha1"> Vikālapaccayā vāpi, na doso yāmakālike;</p>



<p class="gathalast">Sattāhakālikaṃ yāva-jīvikaṃ paṭigaṇhato.</p>



<p class="hangnum"><a name="para1383"></a><span class="paranum">1383</span>.</p>



<p class="gatha1"> Āhārasseva atthāya, gahaṇe duvidhassa tu;</p>



<p class="gathalast">Ajjhohārapayogesu, dukkaṭaṃ tu nirāmise.</p>



<p class="hangnum"><a name="para1384"></a><span class="paranum">1384</span>.</p>



<p class="gatha1"> Atha āmisasaṃsaṭṭhaṃ, gahetvā ṭhapitaṃ sace;</p>



<p class="gathalast">Puna ajjhoharantassa, pācitteva pakāsitā.</p>



<p class="hangnum"><a name="para1385"></a><span class="paranum">1385</span>.</p>



<p class="gatha1"> Kālo yāmo ca sattāhaṃ, iti kālattayaṃ idaṃ;</p>



<p class="gathalast">Atikkamayato doso, kālaṃ taṃ taṃ tu kālikaṃ.</p>



<p class="hangnum"><a name="para1386"></a><span class="paranum">1386</span>.</p>



<p class="gatha1"> Attanā tīṇi sambhinna-rasāni itarāni hi;</p>



<p class="gathalast">Sabhāvamupaneteva, yāvakālikamattano.</p>



<p class="hangnum"><a name="para1387"></a><span class="paranum">1387</span>.</p>



<p class="gatha1"> Evameva <a name="M0.0129"></a><a name="V0.0113"></a> ca sesesu, kālikesu viniddise;</p>



<p class="gathalast">Imesu pana sabbesu, kālikesu catūsvapi.</p>



<p class="hangnum"><a name="para1388"></a><span class="paranum">1388</span>.</p>



<p class="gatha1"> Kālikadvayamādimhi, antovutthañca sannidhi;</p>



<p class="gathalast">Ubhayampi na hoteva, pacchimaṃ kālikadvayaṃ.</p>



<p class="hangnum"><a name="para1389"></a><span class="paranum">1389</span>.</p>



<p class="gatha1"> Akappiyāya kuṭiyā, vutthenantadvayena taṃ;</p>



<p class="gathalast">Gahitaṃ tadahe vāpi, dvayaṃ pubbaṃ na vaṭṭati.</p>



<p class="hangnum"><a name="para1390"></a><span class="paranum">1390</span>.</p>



<p class="gatha1"> Mukhasannidhi nāmāyaṃ, antovutthaṃ na kappati;</p>



<p class="gathalast">Iti vuttaṃ daḷhaṃ katvā, <span class="bld">mahāpaccariyaṃ</span> pana.</p>



<p class="hangnum"><a name="para1391"></a><span class="paranum">1391</span>.</p>



<p class="gatha1"> Na doso nidahitvāpi, paṭhamaṃ kālikattayaṃ;</p>



<p class="gathalast">Taṃ taṃ sakaṃ sakaṃ kāla-manatikkamma bhuñjato.</p>



<p class="hangnum"><a name="para1392"></a><span class="paranum">1392</span>.</p>



<p class="gatha1"> Tathā ummattakādīnaṃ, anāpatti pakāsitā;</p>



<p class="gathalast">Samameḷakalomena, samuṭṭhānādinā idaṃ.</p>



<p class="centered">Sannidhikārakathā.</p>



<p class="hangnum"><a name="para1393"></a><span class="paranum">1393</span>.</p>



<p class="gatha1"> Bhojanāni paṇītāni, agilāno panattano;</p>



<p class="gathalast">Atthāya viññāpetvāna, pācitti paribhuñjato.</p>



<p class="hangnum"><a name="para1394"></a><span class="paranum">1394</span>.</p>



<p class="gatha1"> ‘‘Sappinā dehi bhattaṃ me, sasappiṃ sappimissakaṃ;</p>



<p class="gathalast">Sappibhattañca dehī’’ti, viññāpentassa dukkaṭaṃ.</p>



<p class="hangnum"><a name="para1395"></a><span class="paranum">1395</span>.</p>



<p class="gatha1"> Viññāpetvā tathā taṃ ce, dukkaṭaṃ paṭigaṇhato;</p>



<p class="gathalast">Puna ajjhoharantassa, pācitti pariyāputā.</p>



<p class="hangnum"><a name="para1396"></a><span class="paranum">1396</span>.</p>



<p class="gatha1"> Suddhāni sappiādīni, viññāpetvāna bhuñjato;</p>



<p class="gathalast">Sekhiyesupi viññatti, dukkaṭaṃ paridīpaye.</p>



<p class="hangnum"><a name="para1397"></a><span class="paranum">1397</span>.</p>



<p class="gatha1"> Tasmā paṇītasaṃsaṭṭhaṃ, viññāpetvāva bhuñjato;</p>



<p class="gathalast">Sattadhaññamayaṃ bhattaṃ, pācittiyamudīraye.</p>



<p class="hangnum"><a name="para1398"></a><span class="paranum">1398</span>.</p>



<p class="gatha1"> Sace <a name="M0.0130"></a> ‘‘gosappinā mayhaṃ, dehi bhatta’’nti yācito;</p>



<p class="gathalast">Ajiyā sappiādīhi, visaṅketaṃ dadāti ce.</p>



<p class="hangnum"><a name="para1399"></a><span class="paranum">1399</span>.</p>



<p class="gatha1"> ‘‘Sappinā dehi’’ vutto ce, navanītādikesupi;</p>



<p class="gathalast">Deti aññatarenassa, visaṅketanti dīpitaṃ.</p>



<p class="hangnum"><a name="para1400"></a><span class="paranum">1400</span>.</p>



<p class="gatha1"> Yena <a name="V0.0114"></a> yena hi viññattaṃ, tasmiṃ mūlepi tassa vā;</p>



<p class="gathalast">Laddhepi pana taṃ laddhaṃ, hotiyeva na aññathā.</p>



<p class="hangnum"><a name="para1401"></a><span class="paranum">1401</span>.</p>



<p class="gatha1"> Ṭhapetvā sappiādīni, āgatāni hi pāḷiyaṃ;</p>



<p class="gathalast">Aññehi viññāpentassa, hoti āpatti dukkaṭaṃ.</p>



<p class="hangnum"><a name="para1402"></a><span class="paranum">1402</span>.</p>



<p class="gatha1"> Sabbehi sappiādīhi, viññāpetvāva ekato;</p>



<p class="gathalast">Bhuñjatekarasaṃ katvā, nava pācittiyo matā.</p>



<p class="hangnum"><a name="para1403"></a><span class="paranum">1403</span>.</p>



<p class="gatha1"> Akappiyena vuttepi, sappinā deti tena ce;</p>



<p class="gathalast">Gahaṇe paribhogepi, dukkaṭaṃ paridīpitaṃ.</p>



<p class="hangnum"><a name="para1404"></a><span class="paranum">1404</span>.</p>



<p class="gatha1"> Gilānassa gilānoti, saññino vimatissa vā;</p>



<p class="gathalast">Dukkaṭaṃ muninā vuttaṃ, anāpatti pakāsitā.</p>



<p class="hangnum"><a name="para1405"></a><span class="paranum">1405</span>.</p>



<p class="gatha1"> Gilānakāle viññatta-magilānassa bhuñjato;</p>



<p class="gathalast">Gilānassāvasesaṃ vā, ñātakādīnameva vā.</p>



<p class="hangnum"><a name="para1406"></a><span class="paranum">1406</span>.</p>



<p class="gatha1"> Idaṃ catusamuṭṭhānaṃ, kāyato kāyavācato;</p>



<p class="gathalast">Kāyacittā tathā kāya-vācācittattayāpi ca.</p>



<p class="centered">Paṇītabhojanakathā.</p>



<p class="hangnum"><a name="para1407"></a><span class="paranum">1407</span>.</p>



<p class="gatha1"> Adinnañhi mukhadvāraṃ, āhāraṃ āhareyya yo;</p>



<p class="gathalast">Dantaponodakaṃ hitvā, tassa pācittiyaṃ siyā.</p>



<p class="hangnum"><a name="para1408"></a><span class="paranum">1408</span>.</p>



<p class="gatha1"> Hatthapāsobhinīhāro, majjhimuccāraṇakkhamo;</p>



<p class="gathalast">Manusso vāmanusso vā, deti kāyādinā tidhā.</p>



<p class="hangnum"><a name="para1409"></a><span class="paranum">1409</span>.</p>



<p class="gatha1"> Paṭiggaṇhāti <a name="M0.0131"></a> taṃ bhikkhu, dīyamānaṃ sace dvidhā;</p>



<p class="gathalast">Evaṃ pañcaṅgasaṃyoge, gahaṇaṃ tassa rūhati.</p>



<p class="hangnum"><a name="para1410"></a><span class="paranum">1410</span>.</p>



<p class="gatha1"> Dāyako gaganaṭṭho ce, bhūmaṭṭho cetaro siyā;</p>



<p class="gathalast">Bhūmaṭṭhassa ca sīsena, gaganaṭṭhassa dehino.</p>



<p class="hangnum"><a name="para1411"></a><span class="paranum">1411</span>.</p>



<p class="gatha1"> Yamāsannataraṃ aṅgaṃ, orimantena tassa tu;</p>



<p class="gathalast">Dātuṃ vāpi gahetuṃ vā, vinā hatthaṃ pasāritaṃ.</p>



<p class="hangnum"><a name="para1412"></a><span class="paranum">1412</span>.</p>



<p class="gatha1"> Hatthapāso minetabbo, nagaṭṭhādīsvayaṃ nayo;</p>



<p class="gathalast">Evarūpe pana ṭhāne, ṭhatvā ce deti vaṭṭati.</p>



<p class="hangnum"><a name="para1413"></a><span class="paranum">1413</span>.</p>



<p class="gatha1"> Pakkhī <a name="V0.0115"></a> vā mukhatuṇḍena, hatthī soṇḍāya vā pana;</p>



<p class="gathalast">Sace yaṃ kiñci pupphaṃ vā, phalaṃ vā deti vaṭṭati.</p>



<p class="hangnum"><a name="para1414"></a><span class="paranum">1414</span>.</p>



<p class="gatha1"> Bhattabyañjanapuṇṇāni, bhājanāni bahūnipi;</p>



<p class="gathalast">Sīsenādāya bhikkhussa, gantvā kassaci santikaṃ.</p>



<p class="hangnum"><a name="para1415"></a><span class="paranum">1415</span>.</p>



<p class="gatha1"> Īsakaṃ pana onatvā, ‘‘gaṇhā’’ti yadi bhāsati;</p>



<p class="gathalast">Tena hatthaṃ pasāretvā, heṭṭhimaṃ pana bhājanaṃ.</p>



<p class="hangnum"><a name="para1416"></a><span class="paranum">1416</span>.</p>



<p class="gatha1"> Paṭicchitabbaṃ taṃ eka- desenāpi ca bhikkhunā;</p>



<p class="gathalast">Honti ettāvatā tāni, gahitāneva sabbaso.</p>



<p class="hangnum"><a name="para1417"></a><span class="paranum">1417</span>.</p>



<p class="gatha1"> Tato paṭṭhāya taṃ sabbaṃ, oropetvā yathāsukhaṃ;</p>



<p class="gathalast">Ugghāṭetvā tato iṭṭhaṃ, gahetuṃ pana vaṭṭati.</p>



<p class="hangnum"><a name="para1418"></a><span class="paranum">1418</span>.</p>



<p class="gatha1"> Pacchiādimhi vattabba-matthi kiṃ ekabhājane;</p>



<p class="gathalast">Kājabhattaṃ haranto ce, onatvā deti vaṭṭati.</p>



<p class="hangnum"><a name="para1419"></a><span class="paranum">1419</span>.</p>



<p class="gatha1"> Tiṃsahattho siyā veḷu, antesu ca duve ghaṭā;</p>



<p class="gathalast">Sappino, gahitekasmiṃ, sabbaṃ gahitameva taṃ.</p>



<p class="hangnum"><a name="para1420"></a><span class="paranum">1420</span>.</p>



<p class="gatha1"> Bahupattā ca mañce vā, pīṭhe vā kaṭasārake;</p>



<p class="gathalast">Ṭhapitā dāyako hattha-pāse ṭhatvāna deti ce.</p>



<p class="hangnum"><a name="para1421"></a><span class="paranum">1421</span>.</p>



<p class="gatha1"> Paṭiggahaṇasaññāya, mañcādīni sace pana;</p>



<p class="gathalast">Nisīdati phusitvā yo, yañca pattesu dīyati.</p>



<p class="hangnum"><a name="para1422"></a><span class="paranum">1422</span>.</p>



<p class="gatha1"> Gahitaṃ <a name="M0.0132"></a> tena taṃ sabbaṃ, hotiyeva na saṃsayo;</p>



<p class="gathalast">Paṭiggahessāmicceva, mañcādīni sace pana.</p>



<p class="hangnum"><a name="para1423"></a><span class="paranum">1423</span>.</p>



<p class="gatha1"> Gahitaṃ hoti taṃ sabbaṃ, āruhitvā nisīdati;</p>



<p class="gathalast">Āhacca kucchiyā kucchiṃ, ṭhitā pattā hi bhūmiyaṃ.</p>



<p class="hangnum"><a name="para1424"></a><span class="paranum">1424</span>.</p>



<p class="gatha1"> Yaṃ yaṃ aṅguliyā vāpi, phusitvā sūciyāpi vā;</p>



<p class="gathalast">Nisinno tattha tattheva, dīyamānaṃ tu vaṭṭati.</p>



<p class="hangnum"><a name="para1425"></a><span class="paranum">1425</span>.</p>



<p class="gatha1"> Kaṭasāre mahantasmiṃ, tathā hatthattharādisu;</p>



<p class="gathalast">Gaṇhato hatthapāsasmiṃ, vijjamāne tu vaṭṭati.</p>



<p class="hangnum"><a name="para1426"></a><span class="paranum">1426</span>.</p>



<p class="gatha1"> Tatthajātakapaṇṇesu, gahetuṃ na ca vaṭṭati;</p>



<p class="gathalast">Na panetāni kāyena, paṭibaddhāni honti hi.</p>



<p class="hangnum"><a name="para1427"></a><span class="paranum">1427</span>.</p>



<p class="gatha1"> Asaṃhārimapāsāṇe<a name="V0.0116"></a>, phalake vāpi tādise;</p>



<p class="gathalast">Khāṇubaddhepi vā mañce, gahaṇaṃ neva rūhati.</p>



<p class="hangnum"><a name="para1428"></a><span class="paranum">1428</span>.</p>



<p class="gatha1"> Tintiṇikādipaṇṇesu, bhūmiyaṃ patthaṭesu vā;</p>



<p class="gathalast">Dhāretumasamatthattā, gahaṇaṃ na ca rūhati.</p>



<p class="hangnum"><a name="para1429"></a><span class="paranum">1429</span>.</p>



<p class="gatha1"> Hatthapāsamatikkamma, dīghadaṇḍena deti ce;</p>



<p class="gathalast">Vattabbo bhikkhunāgantvā, dehīti parivesako.</p>



<p class="hangnum"><a name="para1430"></a><span class="paranum">1430</span>.</p>



<p class="gatha1"> Sace patte rajo hoti, dhovitabbo jale sati;</p>



<p class="gathalast">Tasmiṃ asati puñchitvā, gahetabbo asesato.</p>



<p class="hangnum"><a name="para1431"></a><span class="paranum">1431</span>.</p>



<p class="gatha1"> Piṇḍāya vicarantassa, rajaṃ patati ce pana;</p>



<p class="gathalast">Bhikkhā paṭiggahetvāva, gahetabbā vijānatā.</p>



<p class="hangnum"><a name="para1432"></a><span class="paranum">1432</span>.</p>



<p class="gatha1"> Appaṭiggahite bhikkhuṃ, gaṇhato pana dukkaṭaṃ;</p>



<p class="gathalast">Paṭiggahetvānāpatti, pacchā taṃ paribhuñjato.</p>



<p class="hangnum"><a name="para1433"></a><span class="paranum">1433</span>.</p>



<p class="gatha1"> ‘‘Paṭiggahetvā dethā’’ti, vutte taṃ vacanaṃ pana;</p>



<p class="gathalast">Asutvānādiyitvā vā, denti ce natthi dukkaṭaṃ.</p>



<p class="hangnum"><a name="para1434"></a><span class="paranum">1434</span>.</p>



<p class="gatha1"> Pacchā paṭiggahetvāva, gahetabbaṃ vijānatā;</p>



<p class="gathalast">Sace rajaṃ nipāteti, mahāvāto tato tato.</p>



<p class="hangnum"><a name="para1435"></a><span class="paranum">1435</span>.</p>



<p class="gatha1"> Na <a name="M0.0133"></a> sakkā ca siyā bhikkhaṃ, gahetuṃ yadi bhikkhunā;</p>



<p class="gathalast">Aññassa dātukāmena, gahetuṃ pana vaṭṭati.</p>



<p class="hangnum"><a name="para1436"></a><span class="paranum">1436</span>.</p>



<p class="gatha1"> Sāmaṇerassa taṃ datvā, dinnaṃ vā tena taṃ puna;</p>



<p class="gathalast">Tassa vissāsato vāpi, bhuñjituṃ pana vaṭṭati.</p>



<p class="hangnum"><a name="para1437"></a><span class="paranum">1437</span>.</p>



<p class="gatha1"> Bhikkhācāre sace bhattaṃ, sarajaṃ deti bhikkhuno;</p>



<p class="gathalast">‘‘Paṭiggahetvā bhikkhaṃ tvaṃ, gaṇha vā bhuñja vā’’ti ca.</p>



<p class="hangnum"><a name="para1438"></a><span class="paranum">1438</span>.</p>



<p class="gatha1"> Vattabbo so tathā tena, kattabbañceva bhikkhunā;</p>



<p class="gathalast">Rajaṃ upari bhattassa, tassuplavati ce pana.</p>



<p class="hangnum"><a name="para1439"></a><span class="paranum">1439</span>.</p>



<p class="gatha1"> Kañjikaṃ tu pavāhetvā, bhuñjitabbaṃ yathāsukhaṃ;</p>



<p class="gathalast">Anto paṭiggahetabbaṃ, paviṭṭhaṃ tu sace pana.</p>



<p class="hangnum"><a name="para1440"></a><span class="paranum">1440</span>.</p>



<p class="gatha1"> Patitaṃ sukkhabhatte ce, apanīyāva taṃ rajaṃ;</p>



<p class="gathalast">Sukhumaṃ ce sabhattampi, bhuñjitabbaṃ yathāsukhaṃ.</p>



<p class="hangnum"><a name="para1441"></a><span class="paranum">1441</span>.</p>



<p class="gatha1"> Uḷuṅkenāharitvāpi<a name="V0.0117"></a>, dentassa paṭhamaṃ pana;</p>



<p class="gathalast">Thevo uḷuṅkato patte, sace patati vaṭṭati.</p>



<p class="hangnum"><a name="para1442"></a><span class="paranum">1442</span>.</p>



<p class="gatha1"> Bhatte ākiramāne tu, carukena tato pana;</p>



<p class="gathalast">Masi vā chārikā vāpi, sace patati bhājane.</p>



<p class="hangnum"><a name="para1443"></a><span class="paranum">1443</span>.</p>



<p class="gatha1"> Tassa cābhihaṭattāpi, na doso upalabbhati;</p>



<p class="gathalast">Anantarassa bhikkhussa, dīyamānaṃ tu pattato.</p>



<p class="hangnum"><a name="para1444"></a><span class="paranum">1444</span>.</p>



<p class="gatha1"> Uppabhitvā sace patte, itarassa ca bhikkhuno;</p>



<p class="gathalast">Patati vaṭṭatevāyaṃ, paṭiggahitameva taṃ.</p>



<p class="hangnum"><a name="para1445"></a><span class="paranum">1445</span>.</p>



<p class="gatha1"> Pāyāsassa ca pūretvā, pattaṃ ce denti bhikkhuno;</p>



<p class="gathalast">Uṇhattā pana taṃ heṭṭhā, gahetuṃ na ca sakkati.</p>



<p class="hangnum"><a name="para1446"></a><span class="paranum">1446</span>.</p>



<p class="gatha1"> Vaṭṭatīti ca niddiṭṭhaṃ, gahetuṃ mukhavaṭṭiyaṃ;</p>



<p class="gathalast">Na sakkā ce gahetabbo, tathā ādhārakenapi.</p>



<p class="hangnum"><a name="para1447"></a><span class="paranum">1447</span>.</p>



<p class="gatha1"> Sace <a name="M0.0134"></a> āsanasālāyaṃ, gahetvā pattamattano;</p>



<p class="gathalast">Niddāyati nisinnova, dīyamānaṃ na jānati.</p>



<p class="hangnum"><a name="para1448"></a><span class="paranum">1448</span>.</p>



<p class="gatha1"> Nevāhariyamānaṃ vā, appaṭiggahitameva taṃ;</p>



<p class="gathalast">Ābhogaṃ pana katvā ce, nisinno hoti vaṭṭati.</p>



<p class="hangnum"><a name="para1449"></a><span class="paranum">1449</span>.</p>



<p class="gatha1"> Sace hatthena muñcitvā, pattaṃ ādhārakampi vā;</p>



<p class="gathalast">Pelletvā pana pādena, niddāyati hi vaṭṭati.</p>



<p class="hangnum"><a name="para1450"></a><span class="paranum">1450</span>.</p>



<p class="gatha1"> Pādenādhārakaṃ akka-mitvāpi paṭigaṇhato;</p>



<p class="gathalast">Jāgarassāpi hoteva, gahaṇasmiṃ anādaro.</p>



<p class="hangnum"><a name="para1451"></a><span class="paranum">1451</span>.</p>



<p class="gatha1"> Tasmā taṃ na ca kātabbaṃ, bhikkhunā vinayaññunā;</p>



<p class="gathalast">Yaṃ dīyamānaṃ patati, gahetuṃ taṃ tu vaṭṭati.</p>



<p class="hangnum"><a name="para1452"></a><span class="paranum">1452</span>.</p>



<p class="gatha1"> Bhuñjantānañca dantā vā, khīyantipi nakhāpi vā;</p>



<p class="gathalast">Tathā pattassa vaṇṇo vā, abbohāranayo ayaṃ.</p>



<p class="hangnum"><a name="para1453"></a><span class="paranum">1453</span>.</p>



<p class="gatha1"> Satthakenucchuādīni, phālentānaṃ sace malaṃ;</p>



<p class="gathalast">Paññāyati hi taṃ tesu, siyā navasamuṭṭhitaṃ.</p>



<p class="hangnum"><a name="para1454"></a><span class="paranum">1454</span>.</p>



<p class="gatha1"> Paṭiggahetvā taṃ pacchā, khāditabbaṃ tu bhikkhunā;</p>



<p class="gathalast">Na paññāyati ce tasmiṃ, malaṃ vaṭṭati khādituṃ.</p>



<p class="hangnum"><a name="para1455"></a><span class="paranum">1455</span>.</p>



<p class="gatha1"> Pisantānampi <a name="V0.0118"></a> bhesajjaṃ, koṭṭentānampi vā tathā;</p>



<p class="gathalast">Nisadodukkhalādīnaṃ, khīyanepi ayaṃ nayo.</p>



<p class="hangnum"><a name="para1456"></a><span class="paranum">1456</span>.</p>



<p class="gatha1"> Bhesajjatthāya tāpetvā, vāsiṃ khīre khipanti ce;</p>



<p class="gathalast">Uṭṭheti nīlikā tattha, satthake viya nicchayo.</p>



<p class="hangnum"><a name="para1457"></a><span class="paranum">1457</span>.</p>



<p class="gatha1"> Sace āmakatakke vā, khīre vā pakkhipanti taṃ;</p>



<p class="gathalast">Sāmapākanimittamhā, na tu muccati dukkaṭā.</p>



<p class="hangnum"><a name="para1458"></a><span class="paranum">1458</span>.</p>



<p class="gatha1"> Piṇḍāya vicarantassa, vassakālesu bhikkhuno;</p>



<p class="gathalast">Patte patati ce toyaṃ, kiliṭṭhaṃ kāyavatthato.</p>



<p class="hangnum"><a name="para1459"></a><span class="paranum">1459</span>.</p>



<p class="gatha1"> Pacchā paṭiggahetvā taṃ, bhuñjitabbaṃ yathāsukhaṃ;</p>



<p class="gathalast">Eseva ca nayo vutto, rukkhamūlepi bhuñjato.</p>



<p class="hangnum"><a name="para1460"></a><span class="paranum">1460</span>.</p>



<p class="gatha1"> Sattāhaṃ <a name="M0.0135"></a> pana vassante, deve suddhaṃ jalaṃ sace;</p>



<p class="gathalast">Abbhokāsepi vā patte, toyaṃ patati vaṭṭati.</p>



<p class="hangnum"><a name="para1461"></a><span class="paranum">1461</span>.</p>



<p class="gatha1"> Odanaṃ pana dentena, sāmaṇerassa bhikkhunā;</p>



<p class="gathalast">Dātabbo acchupantena, tassa pattagatodanaṃ.</p>



<p class="hangnum"><a name="para1462"></a><span class="paranum">1462</span>.</p>



<p class="gatha1"> Paṭiggahetvā vā pattaṃ, dātabbo tassa odano;</p>



<p class="gathalast">Chupitvā deti ce bhattaṃ, taṃ panuggahitaṃ siyā.</p>



<p class="hangnum"><a name="para1463"></a><span class="paranum">1463</span>.</p>



<p class="gatha1"> Aññassa dātukāmena, pariccattaṃ sace pana;</p>



<p class="gathalast">Yāva hatthagataṃ tāva, paṭiggahitameva taṃ.</p>



<p class="hangnum"><a name="para1464"></a><span class="paranum">1464</span>.</p>



<p class="gatha1"> ‘‘Gaṇhā’’ti nirapekkhova, pattamādhārake ṭhitaṃ;</p>



<p class="gathalast">Sace vadati pacchā taṃ, paṭiggaṇheyya paṇḍito.</p>



<p class="hangnum"><a name="para1465"></a><span class="paranum">1465</span>.</p>



<p class="gatha1"> Sāpekkhoyeva yo pattaṃ, ṭhapetvādhārake pana;</p>



<p class="gathalast">‘‘Etto pūvampi bhattaṃ vā, kiñci gaṇhā’’ti bhāsati.</p>



<p class="hangnum"><a name="para1466"></a><span class="paranum">1466</span>.</p>



<p class="gatha1"> Sāmaṇeropi taṃ bhattaṃ, dhovitvā hatthamattano;</p>



<p class="gathalast">Attapattagataṃ bhattaṃ, aphusitvā sace pana.</p>



<p class="hangnum"><a name="para1467"></a><span class="paranum">1467</span>.</p>



<p class="gatha1"> Pakkhipanto satakkhattuṃ, uddharitvāpi gaṇhatu;</p>



<p class="gathalast">Taṃpaṭiggahaṇe kiccaṃ, puna tassa na vijjati.</p>



<p class="hangnum"><a name="para1468"></a><span class="paranum">1468</span>.</p>



<p class="gatha1"> Attapattagataṃ bhattaṃ, phusitvā yadi gaṇhati;</p>



<p class="gathalast">Pacchā paṭiggahetabbaṃ, saṃsaṭṭhattā parena taṃ.</p>



<p class="hangnum"><a name="para1469"></a><span class="paranum">1469</span>.</p>



<p class="gatha1"> Bhikkhūnaṃ <a name="V0.0119"></a> yāguādīnaṃ, pacane bhājane pana;</p>



<p class="gathalast">Pakkhipitvā ṭhapentena, aññassatthāya odanaṃ.</p>



<p class="hangnum"><a name="para1470"></a><span class="paranum">1470</span>.</p>



<p class="gatha1"> Bhājanupari hatthesu, sāmaṇerassa pakkhipe;</p>



<p class="gathalast">Patitaṃ hatthato tasmiṃ, na karoti akappiyaṃ.</p>



<p class="hangnum"><a name="para1471"></a><span class="paranum">1471</span>.</p>



<p class="gatha1"> Pariccattañhi taṃ evaṃ, akatvākirateva ce;</p>



<p class="gathalast">Bhuñjitabbaṃ tu taṃ katvā, pattaṃ viya nirāmisaṃ.</p>



<p class="hangnum"><a name="para1472"></a><span class="paranum">1472</span>.</p>



<p class="gatha1"> Sace yāgukuṭaṃ puṇṇaṃ, sāmaṇero hi dubbalo;</p>



<p class="gathalast">Bhikkhuṃ paṭiggahāpetuṃ, na sakkoti hi taṃ puna.</p>



<p class="hangnum"><a name="para1473"></a><span class="paranum">1473</span>.</p>



<p class="gatha1"> Kuṭassa <a name="M0.0136"></a> gīvaṃ pattassa, ṭhapetvā mukhavaṭṭiyaṃ;</p>



<p class="gathalast">Bhikkhunā upanītassa, āvajjeti hi vaṭṭati.</p>



<p class="hangnum"><a name="para1474"></a><span class="paranum">1474</span>.</p>



<p class="gatha1"> Atha vā bhūmiyaṃyeva, hatthe bhikkhu ṭhapeti ce;</p>



<p class="gathalast">Āropeti pavaṭṭetvā, tattha ce pana vaṭṭati.</p>



<p class="hangnum"><a name="para1475"></a><span class="paranum">1475</span>.</p>



<p class="gatha1"> Bhattapacchucchubhāresu, ayameva vinicchayo;</p>



<p class="gathalast">Dve tayo sāmaṇerā vā, denti ce gahaṇūpagaṃ.</p>



<p class="hangnum"><a name="para1476"></a><span class="paranum">1476</span>.</p>



<p class="gatha1"> Bhāramekassa bhikkhussa, gahetuṃ pana vaṭṭati;</p>



<p class="gathalast">Ekena vā tathā dinnaṃ, gaṇhanti dve tayopi vā.</p>



<p class="hangnum"><a name="para1477"></a><span class="paranum">1477</span>.</p>



<p class="gatha1"> Mañcassa pāde pīṭhassa, pāde telaghaṭādikaṃ;</p>



<p class="gathalast">Laggenti tattha bhikkhussa, vaṭṭateva nisīdituṃ.</p>



<p class="hangnum"><a name="para1478"></a><span class="paranum">1478</span>.</p>



<p class="gatha1"> Appaṭiggahitaṃ heṭṭhā-mañce ce telathālakaṃ;</p>



<p class="gathalast">Sammujjanto ca ghaṭṭeti, na panuggahitaṃ siyā.</p>



<p class="hangnum"><a name="para1479"></a><span class="paranum">1479</span>.</p>



<p class="gatha1"> Paṭiggahitasaññāya, appaṭiggahitaṃ pana;</p>



<p class="gathalast">Gaṇhitvā puna taṃ ñatvā, ṭhapetuṃ tattha vaṭṭati.</p>



<p class="hangnum"><a name="para1480"></a><span class="paranum">1480</span>.</p>



<p class="gatha1"> Vivaritvā sace pubbe, ṭhapitaṃ pihitampi ca;</p>



<p class="gathalast">Tatheva taṃ ṭhapetabbaṃ, kattabbaṃ na panaññathā.</p>



<p class="hangnum"><a name="para1481"></a><span class="paranum">1481</span>.</p>



<p class="gatha1"> Bahi ṭhapeti ce tena, chupitabbaṃ na taṃ puna;</p>



<p class="gathalast">Yadi chupati ce ñatvā, taṃ panuggahitaṃ siyā.</p>



<p class="hangnum"><a name="para1482"></a><span class="paranum">1482</span>.</p>



<p class="gatha1"> Paṭiggahitatelasmiṃ, uṭṭheti yadi kaṇṇakā;</p>



<p class="gathalast">Siṅgīverādike mūle, ghanacuṇṇampi vā tathā.</p>



<p class="hangnum"><a name="para1483"></a><span class="paranum">1483</span>.</p>



<p class="gatha1"> Taṃsamuṭṭhānato <a name="V0.0120"></a> sabbaṃ, taññevāti pavuccati;</p>



<p class="gathalast">Paṭiggahaṇakiccaṃ tu, tasmiṃ puna na vijjati.</p>



<p class="hangnum"><a name="para1484"></a><span class="paranum">1484</span>.</p>



<p class="gatha1"> Tālaṃ vā nāḷikeraṃ vā, āruḷho koci puggalo;</p>



<p class="gathalast">Tatraṭṭho tālapiṇḍiṃ so, otāretvāna rajjuyā.</p>



<p class="hangnum"><a name="para1485"></a><span class="paranum">1485</span>.</p>



<p class="gatha1"> Sace <a name="M0.0137"></a> vadati ‘‘gaṇhā’’ti, na gahetabbameva ca;</p>



<p class="gathalast">Tamañño pana bhūmaṭṭho, gahetvā deti vaṭṭati.</p>



<p class="hangnum"><a name="para1486"></a><span class="paranum">1486</span>.</p>



<p class="gatha1"> Chinditvā ce vatiṃ ucchuṃ, phalaṃ vā deti gaṇhituṃ;</p>



<p class="gathalast">Daṇḍake aphusitvāva, niggataṃ pana vaṭṭati.</p>



<p class="hangnum"><a name="para1487"></a><span class="paranum">1487</span>.</p>



<p class="gatha1"> Sace na puthulo hoti, pākāro atiuccako;</p>



<p class="gathalast">Antoṭṭhitabahiṭṭhānaṃ, hatthapāso pahoti ce.</p>



<p class="hangnum"><a name="para1488"></a><span class="paranum">1488</span>.</p>



<p class="gatha1"> Uddhaṃ hatthasataṃ gantvā, sampattaṃ puna taṃ pana;</p>



<p class="gathalast">Gaṇhato bhikkhuno doso, koci nevūpalabbhati.</p>



<p class="hangnum"><a name="para1489"></a><span class="paranum">1489</span>.</p>



<p class="gatha1"> Bhikkhuno sāmaṇeraṃ tu, khandhena vahato sace;</p>



<p class="gathalast">Phalaṃ gahetvā tattheva, nisinno deti vaṭṭati.</p>



<p class="hangnum"><a name="para1490"></a><span class="paranum">1490</span>.</p>



<p class="gatha1"> Aparopi vahantova, bhikkhuṃ yo koci puggalo;</p>



<p class="gathalast">Phalaṃ khandhe nisinnassa, bhikkhuno deti vaṭṭati.</p>



<p class="hangnum"><a name="para1491"></a><span class="paranum">1491</span>.</p>



<p class="gatha1"> Gahetvā phaliniṃ sākhaṃ, chāyatthaṃ yadi gacchati;</p>



<p class="gathalast">Puna citte samuppanne, khādituṃ pana bhikkhuno.</p>



<p class="hangnum"><a name="para1492"></a><span class="paranum">1492</span>.</p>



<p class="gatha1"> Sākhaṃ paṭiggahāpetvā, phalaṃ khādati vaṭṭati;</p>



<p class="gathalast">Makkhikānaṃ nivāratthaṃ, gahitāyapyayaṃ nayo.</p>



<p class="hangnum"><a name="para1493"></a><span class="paranum">1493</span>.</p>



<p class="gatha1"> Kappiyaṃ pana kāretvā, paṭiggaṇhāti taṃ puna;</p>



<p class="gathalast">Bhottukāmo sace mūla-gahaṇaṃyeva vaṭṭati.</p>



<p class="hangnum"><a name="para1494"></a><span class="paranum">1494</span>.</p>



<p class="gatha1"> Mātāpitūnamatthāya, gahetvā sappiādikaṃ;</p>



<p class="gathalast">Gacchanto antarāmagge, yaṃ icchati tato pana.</p>



<p class="hangnum"><a name="para1495"></a><span class="paranum">1495</span>.</p>



<p class="gatha1"> Taṃ so paṭiggahāpetvā, paribhuñjati vaṭṭati;</p>



<p class="gathalast">Taṃ paṭiggahitaṃ mūla-gahaṇaṃyeva vaṭṭati.</p>



<p class="hangnum"><a name="para1496"></a><span class="paranum">1496</span>.</p>



<p class="gatha1"> Sāmaṇerassa pātheyya-taṇḍule bhikkhu gaṇhati;</p>



<p class="gathalast">Bhikkhussa sāmaṇeropi, gahetvā pana gacchati.</p>



<p class="hangnum"><a name="para1497"></a><span class="paranum">1497</span>.</p>



<p class="gatha1"> Taṇḍulesu <a name="V0.0121"></a> hi khīṇesu, attanā gahitesu so;</p>



<p class="gathalast">Sace yāguṃ pacitvāna, taṇḍulehitarehipi.</p>



<p class="hangnum"><a name="para1498"></a><span class="paranum">1498</span>.</p>



<p class="gatha1"> Ubhinnaṃ <a name="M0.0138"></a> dvīsu pattesu, ākiritvā panattano;</p>



<p class="gathalast">Yāguṃ bhikkhussa taṃ datvā, sayaṃ pivati tassa ce.</p>



<p class="hangnum"><a name="para1499"></a><span class="paranum">1499</span>.</p>



<p class="gatha1"> Sannidhipaccayā neva, na uggahitakāraṇā;</p>



<p class="gathalast">Sāmaṇerassa pītattā, doso bhikkhussa vijjati.</p>



<p class="hangnum"><a name="para1500"></a><span class="paranum">1500</span>.</p>



<p class="gatha1"> Mātāpitūnamatthāya, telādiṃ haratopi ca;</p>



<p class="gathalast">Sākhaṃ chāyādiatthāya, imassa na visesatā.</p>



<p class="hangnum"><a name="para1501"></a><span class="paranum">1501</span>.</p>



<p class="gatha1"> Tasmā hissa visesassa, cintetabbaṃ tu kāraṇaṃ;</p>



<p class="gathalast">Tassa sālayabhāvaṃ tu, visesaṃ takkayāmahaṃ.</p>



<p class="hangnum"><a name="para1502"></a><span class="paranum">1502</span>.</p>



<p class="gatha1"> Taṇḍule pana dhovitvā, niccāletuñhi celako;</p>



<p class="gathalast">Na sakkoti sace te ca, taṇḍule bhājanampi ca.</p>



<p class="hangnum"><a name="para1503"></a><span class="paranum">1503</span>.</p>



<p class="gatha1"> Paṭiggahetvā dhovitvā, āropetvā panuddhanaṃ;</p>



<p class="gathalast">Bhikkhunāggi na kātabbo, vivaritvāpi pakkatā.</p>



<p class="hangnum"><a name="para1504"></a><span class="paranum">1504</span>.</p>



<p class="gatha1"> Ñātabbā pakkakālasmiṃ, oropetvā yathāsukhaṃ;</p>



<p class="gathalast">Bhuñjitabbaṃ, na pacchassa, paṭiggahaṇakāraṇaṃ.</p>



<p class="hangnum"><a name="para1505"></a><span class="paranum">1505</span>.</p>



<p class="gatha1"> Āropetvā sace bhikkhu, uddhanaṃ suddhabhājanaṃ;</p>



<p class="gathalast">Udakaṃ yāguatthāya, tāpeti yadi vaṭṭati.</p>



<p class="hangnum"><a name="para1506"></a><span class="paranum">1506</span>.</p>



<p class="gatha1"> Tatte panudake koci, ce pakkhipati taṇḍule;</p>



<p class="gathalast">Tato paṭṭhāya tenaggi, na kātabbova bhikkhunā.</p>



<p class="hangnum"><a name="para1507"></a><span class="paranum">1507</span>.</p>



<p class="gatha1"> Paṭiggahetvā taṃ yāguṃ, pātuṃ vaṭṭati bhikkhuno;</p>



<p class="gathalast">Sace pacati pacchā taṃ, sāmapākā na muccati.</p>



<p class="hangnum"><a name="para1508"></a><span class="paranum">1508</span>.</p>



<p class="gatha1"> Tatthajātaphalaṃ kiñci, saha cāleti valliyā;</p>



<p class="gathalast">Tasseva ca tato laddhaṃ, phalaṃ kiñci na vaṭṭati.</p>



<p class="hangnum"><a name="para1509"></a><span class="paranum">1509</span>.</p>



<p class="gatha1"> Phalarukkhaṃ parāmaṭṭhuṃ, tamapassayitumpi vā;</p>



<p class="gathalast">Kaṇṭake bandhituṃ vāpi, bhikkhuno kira vaṭṭati.</p>



<p class="hangnum"><a name="para1510"></a><span class="paranum">1510</span>.</p>



<p class="gatha1"> Saṇḍāsena <a name="M0.0139"></a> ca dīghena, gahetvā thālakaṃ pana;</p>



<p class="gathalast">Pacato bhikkhuno telaṃ, bhasmaṃ patati tattha ce.</p>



<p class="hangnum"><a name="para1511"></a><span class="paranum">1511</span>.</p>



<p class="gatha1"> Amuñcantena <a name="V0.0122"></a> hatthena, pacitvā telathālakaṃ;</p>



<p class="gathalast">Otāretvāva taṃ pacchā, paṭiggaṇheyya vaṭṭati.</p>



<p class="hangnum"><a name="para1512"></a><span class="paranum">1512</span>.</p>



<p class="gatha1"> Paṭiggahetvā aṅgāre, tāni dārūni vā pana;</p>



<p class="gathalast">Ṭhapitāni sace honti, pubbagāhova vaṭṭati.</p>



<p class="hangnum"><a name="para1513"></a><span class="paranum">1513</span>.</p>



<p class="gatha1"> Ucchuṃ khādati ce bhikkhu, sāmaṇeropi icchati;</p>



<p class="gathalast">‘‘Chinditvā tvamito gaṇha’’, iti vutto ca gaṇhati.</p>



<p class="hangnum"><a name="para1514"></a><span class="paranum">1514</span>.</p>



<p class="gatha1"> Nattheva avasesassa, paṭiggahaṇakāraṇaṃ;</p>



<p class="gathalast">Khādato guḷapiṇḍampi, ayameva vinicchayo.</p>



<p class="hangnum"><a name="para1515"></a><span class="paranum">1515</span>.</p>



<p class="gatha1"> Kātuṃ sāgaratoyena, loṇakiccaṃ tu vaṭṭati;</p>



<p class="gathalast">Yāvajīvikasaṅkhātaṃ, toyattā na tu gacchati.</p>



<p class="hangnum"><a name="para1516"></a><span class="paranum">1516</span>.</p>



<p class="gatha1"> Idaṃ kālavinimmuttaṃ, udakaṃ paridīpitaṃ;</p>



<p class="gathalast">Nibbānaṃ viya nibbāna-kusalena mahesinā.</p>



<p class="hangnum"><a name="para1517"></a><span class="paranum">1517</span>.</p>



<p class="gatha1"> Udakena samā vuttā, himassa karakāpi ca;</p>



<p class="gathalast">Kūpādīsu jalaṃ pātuṃ, bahalampi ca vaṭṭati.</p>



<p class="hangnum"><a name="para1518"></a><span class="paranum">1518</span>.</p>



<p class="gatha1"> Khettesu kasitaṭṭhāne, bahalaṃ taṃ na vaṭṭati;</p>



<p class="gathalast">Sanditvā yadi taṃ gantvā, nadiṃ pūreti vaṭṭati.</p>



<p class="hangnum"><a name="para1519"></a><span class="paranum">1519</span>.</p>



<p class="gatha1"> Sobbhesu kakudhādīnaṃ, jale pupphasamākule;</p>



<p class="gathalast">Na ñāyati raso tesaṃ, na paṭiggahaṇakāraṇaṃ.</p>



<p class="hangnum"><a name="para1520"></a><span class="paranum">1520</span>.</p>



<p class="gatha1"> Sareṇukāni pupphāni, pānīyassa ghaṭe pana;</p>



<p class="gathalast">Pakkhittāni sace honti, paṭiggaṇheyya taṃ pana.</p>



<p class="hangnum"><a name="para1521"></a><span class="paranum">1521</span>.</p>



<p class="gatha1"> Paṭiggahetvā deyyāni, vāsapupphāni tattha vā;</p>



<p class="gathalast">Kamallikāsu dinnāsu, abbohāroti vaṭṭati.</p>



<p class="hangnum"><a name="para1522"></a><span class="paranum">1522</span>.</p>



<p class="gatha1"> Appaṭiggahitasseva<a name="M0.0140"></a>, dantakaṭṭhassa yo raso;</p>



<p class="gathalast">Ajānantassa pācitti, so ce visati khādato.</p>



<p class="hangnum"><a name="para1523"></a><span class="paranum">1523</span>.</p>



<p class="gatha1"> Sarīraṭṭhesu bhūtesu, kiṃ vaṭṭati? Na vaṭṭati?</p>



<p class="gathalast">Kappākappiyamaṃsānaṃ, khīraṃ sabbampi vaṭṭati.</p>



<p class="hangnum"><a name="para1524"></a><span class="paranum">1524</span>.</p>



<p class="gatha1"> Kaṇṇakkhigūthako danta- malaṃ muttaṃ karīsakaṃ;</p>



<p class="gathalast">Semhaṃ siṅghāṇikā kheḷo, assu loṇanti vaṭṭati.</p>



<p class="hangnum"><a name="para1525"></a><span class="paranum">1525</span>.</p>



<p class="gatha1"> Yaṃ <a name="V0.0123"></a> panettha sakaṭṭhānā, cavitvā patitaṃ siyā;</p>



<p class="gathalast">Patte vā pana hatthe vā, paṭiggaṇheyya taṃ puna.</p>



<p class="hangnum"><a name="para1526"></a><span class="paranum">1526</span>.</p>



<p class="gatha1"> Aṅgalaggamavicchannaṃ, paṭiggahitameva taṃ;</p>



<p class="gathalast">Uṇhayāguṃ pivantassa, sedo hatthesu jāyati.</p>



<p class="hangnum"><a name="para1527"></a><span class="paranum">1527</span>.</p>



<p class="gatha1"> Piṇḍāya vicarantassa, sedo hatthānusārato;</p>



<p class="gathalast">Orohati sace pattaṃ, na paṭiggahaṇakāraṇaṃ.</p>



<p class="hangnum"><a name="para1528"></a><span class="paranum">1528</span>.</p>



<p class="gatha1"> Sāmaṃ gahetvā cattāri, vikaṭāni nadāyake;</p>



<p class="gathalast">Sappadaṭṭhakkhaṇeyeva, na doso paribhuñjato.</p>



<p class="hangnum"><a name="para1529"></a><span class="paranum">1529</span>.</p>



<p class="gatha1"> Pathaviṃ mattikatthāya, khaṇituṃ chinditumpi vā;</p>



<p class="gathalast">Tarumpi chārikatthāya, bhikkhuno pana vaṭṭati.</p>



<p class="hangnum"><a name="para1530"></a><span class="paranum">1530</span>.</p>



<p class="gatha1"> Acchedagāhanirapekkhanisajjato ca;</p>



<p class="gatha2">Sikkhappahānamaraṇehi ca liṅgabhedā;</p>



<p class="gatha3">Dānena tassa ca parassa abhikkhukassa;</p>



<p class="gathalast">Sabbaṃ paṭiggahaṇameti vināsamevaṃ.</p>



<p class="hangnum"><a name="para1531"></a><span class="paranum">1531</span>.</p>



<p class="gatha1"> Durūpaciṇṇe niddiṭṭhaṃ, gahaṇuggahitassapi;</p>



<p class="gathalast">Antovutthe sayaṃpakke, antopakke ca dukkaṭaṃ.</p>



<p class="hangnum"><a name="para1532"></a><span class="paranum">1532</span>.</p>



<p class="gatha1"> Paṭiggahitake tasmiṃ, appaṭiggahitasaññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1533"></a><span class="paranum">1533</span>.</p>



<p class="gatha1"> Paṭiggahitasaññissa<a name="M0.0141"></a>, dantaponodakesupi;</p>



<p class="gathalast">Na doseḷakalomena, samuṭṭhānādayo samā.</p>



<p class="hangnum"><a name="para1534"></a><span class="paranum">1534</span>.</p>



<p class="gatha1"> Navamajjhimatherabhikkhunīnaṃ;</p>



<p class="gatha2">Avisesena yaticchitabbako;</p>



<p class="gatha3">Sakalo asamāsatova mayā;</p>



<p class="gathalast">Kathito ettha vinicchayo tato.</p>



<p class="centered">Dantaponakathā.</p>



<p class="centered">Bhojanavaggo catuttho.</p>



<p class="hangnum"><a name="para1535"></a><span class="paranum">1535</span>.</p>



<p class="gatha1"> Yaṃ <a name="V0.0124"></a> kiñcicelakādīnaṃ, titthiyānaṃ panāmisaṃ;</p>



<p class="gathalast">Dentassekapayogena, ekaṃ pācittiyaṃ siyā.</p>



<p class="hangnum"><a name="para1536"></a><span class="paranum">1536</span>.</p>



<p class="gatha1"> Vicchinditvāna dentassa, payogagaṇanāvasā;</p>



<p class="gathalast">Honti pācittiyo tassa, tikapācittiyaṃ siyā.</p>



<p class="hangnum"><a name="para1537"></a><span class="paranum">1537</span>.</p>



<p class="gatha1"> Udakaṃ dantaponaṃ vā, dentassa ca atitthiye;</p>



<p class="gathalast">Titthiyoti ca saññissa, dukkaṭaṃ vimatissa ca.</p>



<p class="hangnum"><a name="para1538"></a><span class="paranum">1538</span>.</p>



<p class="gatha1"> Dāpentassa panaññena, sāmaṇerādikena vā;</p>



<p class="gathalast">Nikkhittabhājane tesaṃ, dentassa bahilepanaṃ.</p>



<p class="hangnum"><a name="para1539"></a><span class="paranum">1539</span>.</p>



<p class="gatha1"> Ṭhapetvā bhojanaṃ tesaṃ, santike ‘‘gaṇhathā’’ti ca;</p>



<p class="gathalast">Vadantassa anāpatti, samuṭṭhāneḷakūpamaṃ.</p>



<p class="centered">Acelakakathā.</p>



<p class="hangnum"><a name="para1540"></a><span class="paranum">1540</span>.</p>



<p class="gatha1"> Dāpetvā vā adāpetvā, bhikkhu yaṃ kiñci āmisaṃ;</p>



<p class="gathalast">Kattukāmo sace saddhiṃ, hasanādīni itthiyā.</p>



<p class="hangnum"><a name="para1541"></a><span class="paranum">1541</span>.</p>



<p class="gatha1"> Uyyojeti <a name="M0.0142"></a> hi ‘‘gacchā’’ti, vatvā tappaccayā pana;</p>



<p class="gathalast">Tassuyyojanamattasmiṃ, dukkaṭaṃ paṭhamena ca.</p>



<p class="hangnum"><a name="para1542"></a><span class="paranum">1542</span>.</p>



<p class="gatha1"> Pādenassupacārasmiṃ, atikkante ca dukkaṭaṃ;</p>



<p class="gathalast">Dutiyenassa pācitti, sīmātikkamane pana.</p>



<p class="hangnum"><a name="para1543"></a><span class="paranum">1543</span>.</p>



<p class="gatha1"> Dassane upacārassa, hatthā dvādasa desitā;</p>



<p class="gathalast">Pamāṇaṃ savane cevaṃ, ajjhokāse na cetare.</p>



<p class="hangnum"><a name="para1544"></a><span class="paranum">1544</span>.</p>



<p class="gatha1"> Bhikkhusmiṃ tikapācitti, itare tikadukkaṭaṃ;</p>



<p class="gathalast">Ubhinnaṃ dukkaṭaṃ vuttaṃ, kalisāsanaropane.</p>



<p class="hangnum"><a name="para1545"></a><span class="paranum">1545</span>.</p>



<p class="gatha1"> Uyyojentassa kiccena, na dosummattakādino;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Uyyojanakathā.</p>



<p class="hangnum"><a name="para1546"></a><span class="paranum">1546</span>.</p>



<p class="gatha1"> Khuddake piṭṭhivaṃsaṃ yo, atikkamma nisīdati;</p>



<p class="gathalast">Sabhojane kule tassa, hoti pācitti bhikkhuno.</p>



<p class="hangnum"><a name="para1547"></a><span class="paranum">1547</span>.</p>



<p class="gatha1"> Hatthapāsaṃ <a name="V0.0125"></a> atikkamma, piṭṭhisaṅghāṭakassa ca;</p>



<p class="gathalast">Sayanassa panāsanne, ṭhāne doso mahallake.</p>



<p class="hangnum"><a name="para1548"></a><span class="paranum">1548</span>.</p>



<p class="gatha1"> Asayanighare tassa, sayanigharasaññino;</p>



<p class="gathalast">Tattha vematikassāpi, dukkaṭaṃ paridīpitaṃ.</p>



<p class="hangnum"><a name="para1549"></a><span class="paranum">1549</span>.</p>



<p class="gatha1"> Nisīdantassanāpatti, bhikkhussa dutiye sati;</p>



<p class="gathalast">Vītarāgesu vā tesu, nikkhantesu ubhosu vā.</p>



<p class="hangnum"><a name="para1550"></a><span class="paranum">1550</span>.</p>



<p class="gatha1"> Nisinnassānatikkamma, padesaṃ vuttalakkhaṇaṃ;</p>



<p class="gathalast">Samuṭṭhānādayo tulyā, paṭhamantimavatthunā.</p>



<p class="centered">Sabhojanakathā.</p>



<p class="hangnum"><a name="para1551"></a><span class="paranum">1551</span>.</p>



<p class="gatha1"> Catutthe <a name="M0.0143"></a> pañcame ceva, vattabbaṃ natthi kiñcipi;</p>



<p class="gathalast">Vattabbaṃ yañca taṃ sabbaṃ, vuttaṃ aniyatadvaye.</p>



<p class="hangnum"><a name="para1552"></a><span class="paranum">1552</span>.</p>



<p class="gatha1"> Samuṭṭhānaṃ panetesaṃ, anantarasamaṃ mataṃ;</p>



<p class="gathalast">Ayameva visesoti, tesamesañca dīpito.</p>



<p class="centered">Rahopaṭicchannarahonisajjakathā.</p>



<p class="hangnum"><a name="para1553"></a><span class="paranum">1553</span>.</p>



<p class="gatha1"> Bhojanānaṃ tu pañcannaṃ, vutto aññatarena yo;</p>



<p class="gathalast">Santaṃ bhikkhumanāpucchā, āpajjeyya kulesu ce.</p>



<p class="hangnum"><a name="para1554"></a><span class="paranum">1554</span>.</p>



<p class="gatha1"> Cārittaṃ tassa pācitti, aññatra samayā siyā;</p>



<p class="gathalast">Ṭhapetvā samayaṃ bhikkhu, duvidhaṃ vuttalakkhaṇaṃ.</p>



<p class="hangnum"><a name="para1555"></a><span class="paranum">1555</span>.</p>



<p class="gatha1"> Avītivatte majjhaṇhe, gharamaññassa gacchati;</p>



<p class="gathalast">Gharūpacārokkamane, paṭhamena hi dukkaṭaṃ.</p>



<p class="hangnum"><a name="para1556"></a><span class="paranum">1556</span>.</p>



<p class="gatha1"> Atikkante gharummāre, aparampi ca dukkaṭaṃ;</p>



<p class="gathalast">Dutiyena ca pādena, pācitti samatikkame.</p>



<p class="hangnum"><a name="para1557"></a><span class="paranum">1557</span>.</p>



<p class="gatha1"> Ṭhitaṭṭhāne sace bhikkhuṃ, oloketvā na passati;</p>



<p class="gathalast">‘‘Asanta’’nti anāpucchā, paviṭṭho nāma vuccati.</p>



<p class="hangnum"><a name="para1558"></a><span class="paranum">1558</span>.</p>



<p class="gatha1"> Sace dūre ṭhito hoti, asanto nāma bhikkhu so;</p>



<p class="gathalast">Natthi ārocane kiccaṃ, gavesitvā ito cito.</p>



<p class="hangnum"><a name="para1559"></a><span class="paranum">1559</span>.</p>



<p class="gatha1"> Na <a name="V0.0126"></a> doso samaye santaṃ, āpucchitvā ca gacchato;</p>



<p class="gathalast">Bhikkhuṃ gharena maggo ce, ārāmaṃ gacchatopi ca.</p>



<p class="hangnum"><a name="para1560"></a><span class="paranum">1560</span>.</p>



<p class="gatha1"> Titthiyānampi seyyaṃ vā, tathā bhikkhunupassayaṃ;</p>



<p class="gathalast">Āpadāsanasālaṃ vā, bhattiyassa gharampi vā.</p>



<p class="hangnum"><a name="para1561"></a><span class="paranum">1561</span>.</p>



<p class="gatha1"> Idaṃ pana samuṭṭhānaṃ, kathinena samaṃ mataṃ;</p>



<p class="gathalast">Kriyākriyamacittañca, ticittañca tivedanaṃ.</p>



<p class="centered">Cārittakathā.</p>



<p class="hangnum"><a name="para1562"></a><span class="paranum">1562</span>.</p>



<p class="gatha1"> Sabbāpi <a name="M0.0144"></a> sāditabbāva, catumāsapavāraṇā;</p>



<p class="gathalast">Bhikkhunā agilānena, puna niccapavāraṇā.</p>



<p class="hangnum"><a name="para1563"></a><span class="paranum">1563</span>.</p>



<p class="gatha1"> ‘‘Viññāpessāmi rogasmiṃ, sati me paccaye’’ti ca;</p>



<p class="gathalast">Na paṭikkhipitabbā sā, ‘‘rogo dāni na me’’ti ca.</p>



<p class="hangnum"><a name="para1564"></a><span class="paranum">1564</span>.</p>



<p class="gatha1"> Tikapācittiyaṃ vuttaṃ, dukkaṭaṃ natatuttariṃ;</p>



<p class="gathalast">Tatuttarinti saññissa, tattha vematikassa ca.</p>



<p class="hangnum"><a name="para1565"></a><span class="paranum">1565</span>.</p>



<p class="gatha1"> Natatuttarisaññissa, yehi yena pavārito;</p>



<p class="gathalast">Tato aññehi vā bhiyyo, ācikkhitvā yathātathaṃ.</p>



<p class="hangnum"><a name="para1566"></a><span class="paranum">1566</span>.</p>



<p class="gatha1"> Viññāpentassa bhikkhussa, aññassatthāya vā pana;</p>



<p class="gathalast">Ñātakānamanāpatti, attano vā dhanenapi.</p>



<p class="hangnum"><a name="para1567"></a><span class="paranum">1567</span>.</p>



<p class="gatha1"> Tathā ummattakādīnaṃ, anāpatti pakāsitā;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Bhesajjakathā.</p>



<p class="hangnum"><a name="para1568"></a><span class="paranum">1568</span>.</p>



<p class="gatha1"> Uyyuttaṃ bhikkhuno senaṃ, dassanatthāya gacchato;</p>



<p class="gathalast">Aññatra paccayā tassa, dukkaṭaṃ tu pade pade.</p>



<p class="hangnum"><a name="para1569"></a><span class="paranum">1569</span>.</p>



<p class="gatha1"> Dassanassupacārasmiṃ, ṭhatvā pācitti passato;</p>



<p class="gathalast">Upacāraṃ vimuñcitvā, passantassa payogato.</p>



<p class="hangnum"><a name="para1570"></a><span class="paranum">1570</span>.</p>



<p class="gatha1"> Ārohā pana cattāro, dve dve taṃpādarakkhakā;</p>



<p class="gathalast">Evaṃ dvādasaposo ca, eko <span class="bld">hatthī</span>ti vuccati.</p>



<p class="hangnum"><a name="para1571"></a><span class="paranum">1571</span>.</p>



<p class="gatha1"> Dvepādarakkhā <a name="V0.0127"></a> āroho, eko tipuriso<span class="bld">hayo</span>;</p>



<p class="gathalast">Eko sārathi yodheko, āṇirakkhā duve janā.</p>



<p class="hangnum"><a name="para1572"></a><span class="paranum">1572</span>.</p>



<p class="gatha1"> Catuposo <span class="bld">ratho</span> vutto, catusaccavibhāvinā;</p>



<p class="gathalast">Cattāro padahatthā ca, purisā <span class="bld">pattī</span>ti vuccati.</p>



<p class="hangnum"><a name="para1573"></a><span class="paranum">1573</span>.</p>



<p class="gatha1"> Vuttalakkhaṇasampannā<a name="M0.0145"></a>, ayaṃ pacchimakoṭiyā;</p>



<p class="gathalast">Caturaṅgasamāyuttā, senā nāma pavuccati.</p>



<p class="hangnum"><a name="para1574"></a><span class="paranum">1574</span>.</p>



<p class="gatha1"> Hatthiādīsu ekekaṃ, dassanatthāya gacchato;</p>



<p class="gathalast">Anuyyuttepi uyyutta-saññissāpi ca dukkaṭaṃ.</p>



<p class="hangnum"><a name="para1575"></a><span class="paranum">1575</span>.</p>



<p class="gatha1"> Attano ca ṭhitokāsaṃ, sampattaṃ pana passati;</p>



<p class="gathalast">Āpadāsu anāpatti, tathārūpe ca paccaye.</p>



<p class="centered">Uyyuttakathā.</p>



<p class="hangnum"><a name="para1576"></a><span class="paranum">1576</span>.</p>



<p class="gatha1"> Catutthe divase attha-ṅgate sūriye arogavā;</p>



<p class="gathalast">Sace tiṭṭhatu senāya, nisīdatu nipajjatu.</p>



<p class="hangnum"><a name="para1577"></a><span class="paranum">1577</span>.</p>



<p class="gatha1"> Ākāse iddhiyā seyyaṃ, pakappetu ca iddhimā;</p>



<p class="gathalast">Hoteva tassa pācitti, tikapācittiyaṃ siyā.</p>



<p class="hangnum"><a name="para1578"></a><span class="paranum">1578</span>.</p>



<p class="gatha1"> Ūnake ca tirattasmiṃ, atirekoti saññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1579"></a><span class="paranum">1579</span>.</p>



<p class="gatha1"> Purāruṇāva nikkhamma, tatiyāya ca rattiyā;</p>



<p class="gathalast">Na doso puna vasantassa, gilānassāpadāsupi.</p>



<p class="centered">Senāvāsakathā.</p>



<p class="hangnum"><a name="para1580"></a><span class="paranum">1580</span>.</p>



<p class="gatha1"> Uyyodhikaṃ balaggaṃ vā, senābyūhampi vā pana;</p>



<p class="gathalast">Dassanatthāyanīkaṃ vā, hoti pācitti gacchato.</p>



<p class="hangnum"><a name="para1581"></a><span class="paranum">1581</span>.</p>



<p class="gatha1"> Purime pana yo vutto, ‘‘hatthī dvādasaporiso’’;</p>



<p class="gathalast">Iti tena tayo hatthī, ‘‘hatthānīka’’nti dīpitaṃ.</p>



<p class="hangnum"><a name="para1582"></a><span class="paranum">1582</span>.</p>



<p class="gatha1"> Sesesupi <a name="M0.0146"></a> ca eseva, nayo ñeyyo vibhāvinā;</p>



<p class="gathalast">Tiṇṇameḷakalomena, samuṭṭhānādayo samā.</p>



<p class="centered">Uyyodhikakathā.</p>



<p class="centered">Aceḷakavaggo pañcamo.</p>



<p class="hangnum"><a name="para1583"></a><span class="paranum">1583</span>.</p>



<p class="gatha1"> Piṭṭhādīhi <a name="V0.0128"></a> kataṃ majjaṃ, <span class="bld">surā</span> nāmāti vuccati;</p>



<p class="gathalast">Pupphādīhi kato sabbo, āsavo hoti <span class="bld">merayaṃ</span>.</p>



<p class="hangnum"><a name="para1584"></a><span class="paranum">1584</span>.</p>



<p class="gatha1"> Bījato pana paṭṭhāya, pivantassubhayampi ca;</p>



<p class="gathalast">Payoge ca payoge ca, hoti pācitti bhikkhuno.</p>



<p class="hangnum"><a name="para1585"></a><span class="paranum">1585</span>.</p>



<p class="gatha1"> Tikapācittiyaṃ vuttaṃ, amajje majjasaññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1586"></a><span class="paranum">1586</span>.</p>



<p class="gatha1"> Amajjaṃ majjavaṇṇañca, majjagandharasampi ca;</p>



<p class="gathalast">Ariṭṭhaṃ loṇasovīraṃ, suttakaṃ pivatopi ca.</p>



<p class="hangnum"><a name="para1587"></a><span class="paranum">1587</span>.</p>



<p class="gatha1"> Vāsagāhāpanatthāya, pakkhipitvāna īsakaṃ;</p>



<p class="gathalast">Sūpādīnaṃ tu pākepi, anāpatti pakāsitā.</p>



<p class="hangnum"><a name="para1588"></a><span class="paranum">1588</span>.</p>



<p class="gatha1"> Hoteḷakasamuṭṭhānaṃ, acittaṃ vatthujānanā;</p>



<p class="gathalast">Idañcākusaleneva, pānato lokavajjakaṃ.</p>



<p class="centered">Surāpānakathā.</p>



<p class="hangnum"><a name="para1589"></a><span class="paranum">1589</span>.</p>



<p class="gatha1"> Yena kenaci aṅgena, hasādhippāyino pana;</p>



<p class="gathalast">Phusato upasampannaṃ, hoti pācitti bhikkhuno.</p>



<p class="hangnum"><a name="para1590"></a><span class="paranum">1590</span>.</p>



<p class="gatha1"> Sabbattha dukkaṭaṃ kāya-paṭibaddhādike naye;</p>



<p class="gathalast">Tathevānupasampanne, dīpitaṃ tikadukkaṭaṃ.</p>



<p class="hangnum"><a name="para1591"></a><span class="paranum">1591</span>.</p>



<p class="gatha1"> Ettha <a name="M0.0147"></a> cānupasampanna-ṭṭhāne tiṭṭhati bhikkhunī;</p>



<p class="gathalast">Khiḍḍādhippāyino tampi, phusantassa ca dukkaṭaṃ.</p>



<p class="hangnum"><a name="para1592"></a><span class="paranum">1592</span>.</p>



<p class="gatha1"> Anāpatti nahasādhi-ppāyassa phusato paraṃ;</p>



<p class="gathalast">Sati kicce phusantassa, tathā ummattakādino.</p>



<p class="centered">Aṅgulipatodakakathā.</p>



<p class="hangnum"><a name="para1593"></a><span class="paranum">1593</span>.</p>



<p class="gatha1"> Jale nimujjanādīna-matthāya pana kevalaṃ;</p>



<p class="gathalast">Padavāresu sabbesu, otarantassa dukkaṭaṃ.</p>



<p class="hangnum"><a name="para1594"></a><span class="paranum">1594</span>.</p>



<p class="gatha1"> Kīḷāpekkho sace hutvā, jale uparigopphake;</p>



<p class="gathalast">Nimujjeyyapi vā bhikkhu, ummujjeyya tareyya vā.</p>



<p class="hangnum"><a name="para1595"></a><span class="paranum">1595</span>.</p>



<p class="gatha1"> Payoge <a name="V0.0129"></a> ca payoge ca, tassa pācittiyaṃ siyā;</p>



<p class="gathalast">Antoyevodake tassa, nimujjitvāna gacchato.</p>



<p class="hangnum"><a name="para1596"></a><span class="paranum">1596</span>.</p>



<p class="gatha1"> Hatthapādapayogehi, pācittiṃ paridīpaye;</p>



<p class="gathalast">Hattheheva tarantassa, hatthavārehi kāraye.</p>



<p class="hangnum"><a name="para1597"></a><span class="paranum">1597</span>.</p>



<p class="gatha1"> Yena yena panaṅgena, bhikkhuno tarato jalaṃ;</p>



<p class="gathalast">Tassa tassa payogena, pācittiṃ paridīpaye.</p>



<p class="hangnum"><a name="para1598"></a><span class="paranum">1598</span>.</p>



<p class="gatha1"> Taruto tīrato vāpi, pācitti patato jale;</p>



<p class="gathalast">Tikapācittiyaṃ vuttaṃ, tatheva tikadukkaṭaṃ.</p>



<p class="hangnum"><a name="para1599"></a><span class="paranum">1599</span>.</p>



<p class="gatha1"> Pājentopi sace nāvaṃ, arittena phiyena vā;</p>



<p class="gathalast">Ussārentopi tīre vā, nāvaṃ kīḷati dukkaṭaṃ.</p>



<p class="hangnum"><a name="para1600"></a><span class="paranum">1600</span>.</p>



<p class="gatha1"> Hatthena vāpi pādena, kaṭṭhena kathalāya vā;</p>



<p class="gathalast">Udakaṃ nīharantassa, hoti āpatti dukkaṭaṃ.</p>



<p class="hangnum"><a name="para1601"></a><span class="paranum">1601</span>.</p>



<p class="gatha1"> Udakaṃ kañjikaṃ vāpi, cikkhallaṃ vāpi vikkhipaṃ;</p>



<p class="gathalast">Kīḷantassāpi bhikkhussa, hoti āpatti dukkaṭaṃ.</p>



<p class="hangnum"><a name="para1602"></a><span class="paranum">1602</span>.</p>



<p class="gatha1"> Vigāhitvā <a name="M0.0148"></a> jalaṃ kicce, sati nimmujjanādikaṃ;</p>



<p class="gathalast">Karontassa anāpatti, tathā pārañca gacchato.</p>



<p class="hangnum"><a name="para1603"></a><span class="paranum">1603</span>.</p>



<p class="gatha1"> Samuṭṭhānādayo tulyā, paṭhamantimavatthunā;</p>



<p class="gathalast">Anantarassimassāpi, natthi kāci visesatā.</p>



<p class="centered">Hasadhammakathā.</p>



<p class="hangnum"><a name="para1604"></a><span class="paranum">1604</span>.</p>



<p class="gatha1"> Vuccamāno sace bhikkhu, paññatteneva bhikkhunā;</p>



<p class="gathalast">Akattukāmatāyassa, vacanaṃ dhammameva vā.</p>



<p class="hangnum"><a name="para1605"></a><span class="paranum">1605</span>.</p>



<p class="gatha1"> Yo asikkhitukāmova, na karoti panādaraṃ;</p>



<p class="gathalast">Tassānādariye tasmiṃ, pācittiyamudīraye.</p>



<p class="hangnum"><a name="para1606"></a><span class="paranum">1606</span>.</p>



<p class="gatha1"> Tikapācittiyaṃ vuttaṃ, tikātītena satthunā;</p>



<p class="gathalast">Tathevānupasampannā-nādare tikadukkaṭaṃ.</p>



<p class="hangnum"><a name="para1607"></a><span class="paranum">1607</span>.</p>



<p class="gatha1"> Suttenevābhidhammena, apaññattena bhikkhunā;</p>



<p class="gathalast">Dukkaṭaṃ sāmaṇerena, vuttassa ubhayenapi.</p>



<p class="hangnum"><a name="para1608"></a><span class="paranum">1608</span>.</p>



<p class="gatha1"> ‘‘Ācariyānamayaṃ <a name="V0.0130"></a> gāho, amhākaṃ tu paveṇiyā;</p>



<p class="gathalast">Āgato’’ti bhaṇantassa, na dosummattakādino.</p>



<p class="hangnum"><a name="para1609"></a><span class="paranum">1609</span>.</p>



<p class="gatha1"> Ettha neva gahetabbo, gārayhācariyuggaho;</p>



<p class="gathalast">Omasavādatulyāva, samuṭṭhānādayo nayā.</p>



<p class="centered">Anādariyakathā.</p>



<p class="hangnum"><a name="para1610"></a><span class="paranum">1610</span>.</p>



<p class="gatha1"> Bhayasañjananatthāya, rūpādiṃ upasaṃhare;</p>



<p class="gathalast">Bhayānakaṃ kathaṃ vāpi, katheyya parasantike.</p>



<p class="hangnum"><a name="para1611"></a><span class="paranum">1611</span>.</p>



<p class="gatha1"> Disvā vā pana taṃ sutvā, mā vā bhāyatu, bhāyatu;</p>



<p class="gathalast">Itarassa tu bhikkhussa, hoti pācitti taṅkhaṇe.</p>



<p class="hangnum"><a name="para1612"></a><span class="paranum">1612</span>.</p>



<p class="gatha1"> Tikapācittiyaṃ <a name="M0.0149"></a> vuttaṃ, tatheva tikadukkaṭaṃ;</p>



<p class="gathalast">Sāmaṇeraṃ gahaṭṭhaṃ vā, bhiṃsāpentassa bhikkhuno.</p>



<p class="hangnum"><a name="para1613"></a><span class="paranum">1613</span>.</p>



<p class="gatha1"> Nabhiṃsāpetukāmassa, anāpattādikammino;</p>



<p class="gathalast">Samuṭṭhānādi sabbampi, anantarasamaṃ mataṃ.</p>



<p class="centered">Bhiṃsāpanakathā.</p>



<p class="hangnum"><a name="para1614"></a><span class="paranum">1614</span>.</p>



<p class="gatha1"> Jotiṃ tappetukāmo ce, jalāpeyya jaleyya vā;</p>



<p class="gathalast">Ṭhapetvā hoti pācitti, tathārūpaṃ tu paccayaṃ.</p>



<p class="hangnum"><a name="para1615"></a><span class="paranum">1615</span>.</p>



<p class="gatha1"> Sayaṃ samādahantassa, yāva jālā na jāyati;</p>



<p class="gathalast">Tāva sabbapayogesu, hoti āpatti dukkaṭaṃ.</p>



<p class="hangnum"><a name="para1616"></a><span class="paranum">1616</span>.</p>



<p class="gatha1"> Jāluṭṭhāne panāpatti, pācitti paridīpitā;</p>



<p class="gathalast">Jālāpentassa aññena, hoti āpatti dukkaṭaṃ.</p>



<p class="hangnum"><a name="para1617"></a><span class="paranum">1617</span>.</p>



<p class="gatha1"> Gilānassa gilānoti, saññissa vimatissa vā;</p>



<p class="gathalast">Alātaṃ ukkhipantassa, avijjhātaṃ tu dukkaṭaṃ.</p>



<p class="hangnum"><a name="para1618"></a><span class="paranum">1618</span>.</p>



<p class="gatha1"> Vijjhātaṃ tujjalantassa, yathāvatthukatā matā;</p>



<p class="gathalast">Anāpatti gilānassa, kataṃ aññena vā pana.</p>



<p class="hangnum"><a name="para1619"></a><span class="paranum">1619</span>.</p>



<p class="gatha1"> Visibbentassa aṅgāraṃ, padīpujjālanādike;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Jotisamādahanakathā.</p>



<p class="hangnum"><a name="para1620"></a><span class="paranum">1620</span>.</p>



<p class="gatha1"> Apuṇṇe <a name="V0.0131"></a> addhamāsasmiṃ, dese ce majjhime pana;</p>



<p class="gathalast">‘‘Nhāyissāmī’’ti cuṇṇaṃ vā, mattikaṃ vāpi gomayaṃ.</p>



<p class="hangnum"><a name="para1621"></a><span class="paranum">1621</span>.</p>



<p class="gatha1"> Abhisaṅkharato sabba-payogesupi dukkaṭaṃ;</p>



<p class="gathalast">Nhānassa pariyosāne, hoti pācitti bhikkhuno.</p>



<p class="hangnum"><a name="para1622"></a><span class="paranum">1622</span>.</p>



<p class="gatha1"> Atirekaddhamāsūna-saññino <a name="M0.0150"></a> vimatissa vā;</p>



<p class="gathalast">Dukkaṭaṃ atirekaddha- māse ca samayesu ca.</p>



<p class="hangnum"><a name="para1623"></a><span class="paranum">1623</span>.</p>



<p class="gatha1"> Nhāyantassa anāpatti, nadīpārampi gacchato;</p>



<p class="gathalast">Vālikaṃ ukkiritvāna, katāvāṭesu vā tathā.</p>



<p class="hangnum"><a name="para1624"></a><span class="paranum">1624</span>.</p>



<p class="gatha1"> Paccantimepi vā dese, sabbesaṃ āpadāsupi;</p>



<p class="gathalast">Idameḷakalomena, samuṭṭhānādinā samaṃ.</p>



<p class="centered">Nhānakathā.</p>



<p class="hangnum"><a name="para1625"></a><span class="paranum">1625</span>.</p>



<p class="gatha1"> Cīvaraṃ yaṃ nivāsetuṃ, sakkā pārupitumpi vā;</p>



<p class="gathalast">Channamaññataraṃ bhikkhu, rajitvā yattha katthaci.</p>



<p class="hangnum"><a name="para1626"></a><span class="paranum">1626</span>.</p>



<p class="gatha1"> Padese kaṃsanīlena, pattanīlena vā pana;</p>



<p class="gathalast">Yena kenaci kāḷena, kaddamenapi vā tathā.</p>



<p class="hangnum"><a name="para1627"></a><span class="paranum">1627</span>.</p>



<p class="gatha1"> Maṅgulassa mayūrassa, piṭṭhiakkhippamāṇakaṃ;</p>



<p class="gathalast">Akatvā kappiyaṃ binduṃ, pācitti paribhuñjato.</p>



<p class="hangnum"><a name="para1628"></a><span class="paranum">1628</span>.</p>



<p class="gatha1"> Pāḷikaṇṇikakappo vā, na ca vaṭṭati katthaci;</p>



<p class="gathalast">Ekaṃ vāpi anekaṃ vā, bindu vaṭṭati vaṭṭakaṃ.</p>



<p class="hangnum"><a name="para1629"></a><span class="paranum">1629</span>.</p>



<p class="gatha1"> Ādinnepi anādinna-saññino vimatissa ca;</p>



<p class="gathalast">Dukkaṭaṃ muninā vuttaṃ, anāpatti pakāsitā.</p>



<p class="hangnum"><a name="para1630"></a><span class="paranum">1630</span>.</p>



<p class="gatha1"> Kappe naṭṭhepi vā saddhiṃ, tena saṃsibbitesu vā;</p>



<p class="gathalast">Kriyākriyamidaṃ vuttaṃ, samuṭṭhāneḷakūpamaṃ.</p>



<p class="centered">Dubbaṇṇakaraṇakathā.</p>



<p class="hangnum"><a name="para1631"></a><span class="paranum">1631</span>.</p>



<p class="gatha1"> Vikappanā duve vuttā, sammukhāsammukhātipi;</p>



<p class="gathalast">Sammukhāya vikappento, bhikkhussekassa santike.</p>



<p class="hangnum"><a name="para1632"></a><span class="paranum">1632</span>.</p>



<p class="gatha1"> Ekattaṃ <a name="M0.0151"></a><a name="V0.0132"></a> bahubhāvaṃ vā, dūrasantikatampi vā;</p>



<p class="gathalast">Cīvarānaṃ tu jānitvā, yathāvacanayogato.</p>



<p class="hangnum"><a name="para1633"></a><span class="paranum">1633</span>.</p>



<p class="gatha1"> ‘‘Imāhaṃ cīvaraṃ tuyhaṃ, vikappemī’’ti niddise;</p>



<p class="gathalast">Kappatettāvatā kāmaṃ, nidhetuṃ, na ca kappati.</p>



<p class="hangnum"><a name="para1634"></a><span class="paranum">1634</span>.</p>



<p class="gatha1"> Paribhogādikaṃ tena, apaccuddhaṭato pana;</p>



<p class="gathalast">Tena paccuddhaṭeyeva, paribhogādi vaṭṭati.</p>



<p class="hangnum"><a name="para1635"></a><span class="paranum">1635</span>.</p>



<p class="gatha1"> ‘‘Santakaṃ pana mayhaṃ tvaṃ, paribhuñja pariccaja;</p>



<p class="gathalast">Yathāpaccayaṃ karohī’’ti, vutte paccuddhaṭaṃ siyā.</p>



<p class="hangnum"><a name="para1636"></a><span class="paranum">1636</span>.</p>



<p class="gatha1"> Aparā sammukhā vuttā, bhikkhussekassa santike;</p>



<p class="gathalast">Yassa kassaci nāmaṃ tu, gahetvā sahadhamminaṃ.</p>



<p class="hangnum"><a name="para1637"></a><span class="paranum">1637</span>.</p>



<p class="gatha1"> ‘‘Imāhaṃ cīvaraṃ tissa- bhikkhuno, tissatheriyā;</p>



<p class="gathalast">Vikappemī’’ti vattabbaṃ, vattabbaṃ puna tenapi.</p>



<p class="hangnum"><a name="para1638"></a><span class="paranum">1638</span>.</p>



<p class="gatha1"> ‘‘Tissassa bhikkhuno vā tvaṃ, tassā tissāya theriyā;</p>



<p class="gathalast">Santakaṃ paribhuñjāhi, vissajjehī’’ti vā tathā.</p>



<p class="hangnum"><a name="para1639"></a><span class="paranum">1639</span>.</p>



<p class="gatha1"> Tato pabhuti sabbampi, paribhogādi vaṭṭati;</p>



<p class="gathalast">Evaṃ parammukhāyāpi, vattabbaṃ ekasantike.</p>



<p class="hangnum"><a name="para1640"></a><span class="paranum">1640</span>.</p>



<p class="gatha1"> ‘‘Imāhaṃ cīvaraṃ tuyhaṃ, vikappatthāya dammi’’ti;</p>



<p class="gathalast">Puna tenapi vattabbaṃ, ‘‘ko te mitto’’ti bhikkhunā.</p>



<p class="hangnum"><a name="para1641"></a><span class="paranum">1641</span>.</p>



<p class="gatha1"> Itarenapi vattabbaṃ, ‘‘tisso tissā’’ti vā puna;</p>



<p class="gathalast">Vattabbaṃ bhikkhunā tena, ‘‘idaṃ tissassa santakaṃ.</p>



<p class="hangnum"><a name="para1642"></a><span class="paranum">1642</span>.</p>



<p class="gatha1"> Tissāya theriyā vā tvaṃ, santakaṃ paribhuñja vā;</p>



<p class="gathalast">Vissajjehī’’ti vā vutte, hoti paccuddhaṭaṃ puna.</p>



<p class="hangnum"><a name="para1643"></a><span class="paranum">1643</span>.</p>



<p class="gatha1"> Iccetāsu pana dvīsu, yāya kāyaci cīvaraṃ;</p>



<p class="gathalast">Vikappetvā sadhammesu, yassa kassaci pañcasu.</p>



<p class="hangnum"><a name="para1644"></a><span class="paranum">1644</span>.</p>



<p class="gatha1"> Apaccuddhārakaṃ vāpi, avissāsena tassa vā;</p>



<p class="gathalast">Yena taṃ vinayaṃ kammaṃ, kataṃ panidha bhikkhunā.</p>



<p class="hangnum"><a name="para1645"></a><span class="paranum">1645</span>.</p>



<p class="gatha1"> Cīvaraṃ <a name="M0.0152"></a> paribhuñjeyya, hoti pācitti bhikkhuno;</p>



<p class="gathalast">Tañcevādhiṭṭhahantassa, vissajjantassa dukkaṭaṃ.</p>



<p class="hangnum"><a name="para1646"></a><span class="paranum">1646</span>.</p>



<p class="gatha1"> Paccuddhārakavatthesu<a name="V0.0133"></a>, apaccuddhārasaññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1647"></a><span class="paranum">1647</span>.</p>



<p class="gatha1"> Paccuddhāraṇasaññissa, vissāsā paribhuñjato;</p>



<p class="gathalast">Anāpatti samuṭṭhānaṃ, kathinenādinā samaṃ.</p>



<p class="centered">Vikappanakathā.</p>



<p class="hangnum"><a name="para1648"></a><span class="paranum">1648</span>.</p>



<p class="gatha1"> Adhiṭṭhānupagaṃ pattaṃ, cīvaraṃ vāpi tādisaṃ;</p>



<p class="gathalast">Tathā sūcigharaṃ kāya-bandhanaṃ vā nisīdanaṃ.</p>



<p class="hangnum"><a name="para1649"></a><span class="paranum">1649</span>.</p>



<p class="gatha1"> Apanetvā nidhentassa, hasāpekkhassa kevalaṃ;</p>



<p class="gathalast">Hoti pācittiyaṃ aññaṃ, āṇāpentassa dukkaṭaṃ.</p>



<p class="hangnum"><a name="para1650"></a><span class="paranum">1650</span>.</p>



<p class="gatha1"> Tenāpanihite tassa, pācittiṃ paridīpaye;</p>



<p class="gathalast">Vuttaṃ anupasampanna-santake tikadukkaṭaṃ.</p>



<p class="hangnum"><a name="para1651"></a><span class="paranum">1651</span>.</p>



<p class="gatha1"> Vinā vuttappakārāni, pattādīni tato pana;</p>



<p class="gathalast">Aññaṃ apanidhentassa, hoti āpatti dukkaṭaṃ.</p>



<p class="hangnum"><a name="para1652"></a><span class="paranum">1652</span>.</p>



<p class="gatha1"> Sabbesvanupasampanna-santakesupi dukkaṭaṃ;</p>



<p class="gathalast">Dunnikkhittamanāpatti, paṭisāmayato pana.</p>



<p class="hangnum"><a name="para1653"></a><span class="paranum">1653</span>.</p>



<p class="gatha1"> Tathā ‘‘dhammakathaṃ katvā, dassāmī’’ti nidheti ce;</p>



<p class="gathalast">Avihesetukāmassa, akīḷassādikammino.</p>



<p class="hangnum"><a name="para1654"></a><span class="paranum">1654</span>.</p>



<p class="gatha1"> Samuṭṭhānādayo tulyā, dutiyantimavatthunā;</p>



<p class="gathalast">Idaṃ akusaleneva, sacittañca tivedanaṃ.</p>



<p class="centered">Cīvarāpanidhānakathā.</p>



<p class="centered">Surāpānavaggo chaṭṭho.</p>



<p class="hangnum"><a name="para1655"></a><span class="paranum">1655</span>.</p>



<p class="gatha1"> Tiracchānagataṃ <a name="M0.0153"></a> pāṇaṃ, mahantaṃ khuddakampi vā;</p>



<p class="gathalast">Hoti pācittiyāpatti, mārentassassa bhikkhuno.</p>



<p class="hangnum"><a name="para1656"></a><span class="paranum">1656</span>.</p>



<p class="gatha1"> Appāṇe pāṇasaññissa, vimatissubhayattha ca;</p>



<p class="gathalast">Dukkaṭaṃ tu anāpatti, asañcicca ajānato.</p>



<p class="hangnum"><a name="para1657"></a><span class="paranum">1657</span>.</p>



<p class="gatha1"> Na <a name="V0.0134"></a> ca māretukāmassa, tathā ummattakādino;</p>



<p class="gathalast">Samuṭṭhānādayo tulyā, tatiyantimavatthunā.</p>



<p class="centered">Sañciccapāṇakathā.</p>



<p class="hangnum"><a name="para1658"></a><span class="paranum">1658</span>.</p>



<p class="gatha1"> Sappāṇakaṃ jalaṃ jānaṃ, pācitti paribhuñjato;</p>



<p class="gathalast">Payogabahutāyassa, pācittibahutā siyā.</p>



<p class="hangnum"><a name="para1659"></a><span class="paranum">1659</span>.</p>



<p class="gatha1"> Ekeneva payogena, avicchijja sace pana;</p>



<p class="gathalast">Pivato pattapūrampi, ekaṃ pācittiyaṃ siyā.</p>



<p class="hangnum"><a name="para1660"></a><span class="paranum">1660</span>.</p>



<p class="gatha1"> Tādisenudakenassa, āviñchitvāna sāmisaṃ;</p>



<p class="gathalast">Dhovato pana pattaṃ vā, nibbāpentassa yāguyo.</p>



<p class="hangnum"><a name="para1661"></a><span class="paranum">1661</span>.</p>



<p class="gatha1"> Hatthena taṃ uḷuṅkena, gahetvā nhāyatopi vā;</p>



<p class="gathalast">Payoge ca payoge ca, pācitti paridīpitā.</p>



<p class="hangnum"><a name="para1662"></a><span class="paranum">1662</span>.</p>



<p class="gatha1"> Appāṇakepi sappāṇa-saññissa ubhayatthapi;</p>



<p class="gathalast">Vimatissāpi bhikkhussa, hoti āpatti dukkaṭaṃ.</p>



<p class="hangnum"><a name="para1663"></a><span class="paranum">1663</span>.</p>



<p class="gatha1"> Sappāṇepi ca appāṇe, appāṇamiti saññino;</p>



<p class="gathalast">Na doso ‘‘paribhogena, na marantī’’ti jānato.</p>



<p class="hangnum"><a name="para1664"></a><span class="paranum">1664</span>.</p>



<p class="gatha1"> Patanaṃ salabhādīnaṃ, ñatvā suddhena cetasā;</p>



<p class="gathalast">Padīpujjalanañcettha, ñatvā sappāṇabhāvataṃ.</p>



<p class="hangnum"><a name="para1665"></a><span class="paranum">1665</span>.</p>



<p class="gatha1"> Bhuñjato jalasaññāya, ñeyyā paṇṇattivajjatā;</p>



<p class="gathalast">Siñcane siñcanaṃ vuttaṃ, paribhoge idaṃ pana.</p>



<p class="hangnum"><a name="para1666"></a><span class="paranum">1666</span>.</p>



<p class="gatha1"> Ayameva <a name="M0.0154"></a> visesoti, tassa ceva panassa ca;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Sappāṇakakathā.</p>



<p class="hangnum"><a name="para1667"></a><span class="paranum">1667</span>.</p>



<p class="gatha1"> Nihataṃ tu yathādhammaṃ, kiccādhikaraṇaṃ puna;</p>



<p class="gathalast">Nihātabbanti pācitti, ukkoṭentassa bhikkhuno.</p>



<p class="hangnum"><a name="para1668"></a><span class="paranum">1668</span>.</p>



<p class="gatha1"> ‘‘Akataṃ dukkataṃ kammaṃ, kātabbaṃ punadevi’’ti;</p>



<p class="gathalast">Vadatā pana taṃ kammaṃ, uccāletuṃ na vaṭṭati.</p>



<p class="hangnum"><a name="para1669"></a><span class="paranum">1669</span>.</p>



<p class="gatha1"> Sace <a name="V0.0135"></a> vippakate kamme, paṭikkosati taṃ puna;</p>



<p class="gathalast">Saññāpetvāva kātabbaṃ, na kātabbaṃ panaññathā.</p>



<p class="hangnum"><a name="para1670"></a><span class="paranum">1670</span>.</p>



<p class="gatha1"> Adhamme pana kammasmiṃ, dhammakammanti saññino;</p>



<p class="gathalast">Vimatissubhayatthāpi, hoti āpatti dukkaṭaṃ.</p>



<p class="hangnum"><a name="para1671"></a><span class="paranum">1671</span>.</p>



<p class="gatha1"> ‘‘Adhammena ca vaggena, na ca kammārahassa vā;</p>



<p class="gathalast">Kata’’nti jānato natthi, doso ukkoṭane pana.</p>



<p class="hangnum"><a name="para1672"></a><span class="paranum">1672</span>.</p>



<p class="gatha1"> Tathā ummattakādīna-manāpatti pakāsitā;</p>



<p class="gathalast">Omasavādatulyāva, samuṭṭhānādayo nayā.</p>



<p class="centered">Ukkoṭanakathā.</p>



<p class="hangnum"><a name="para1673"></a><span class="paranum">1673</span>.</p>



<p class="gatha1"> Saṅghādisesaṃ duṭṭhullaṃ, āpattiṃ bhikkhuno pana;</p>



<p class="gathalast">Ñatvā chādayato tassa, pācitti pariyāputā.</p>



<p class="hangnum"><a name="para1674"></a><span class="paranum">1674</span>.</p>



<p class="gatha1"> Nikkhipitvā dhuraṃ tassa, paṭicchādanahetukaṃ;</p>



<p class="gathalast">Āroceti sacaññassa, sopi aññassa vāti hi.</p>



<p class="hangnum"><a name="para1675"></a><span class="paranum">1675</span>.</p>



<p class="gatha1"> Evaṃ satampi bhikkhūnaṃ, sahassampi ca tāva taṃ;</p>



<p class="gathalast">Āpajjateva āpattiṃ, yāva koṭi na chijjati.</p>



<p class="hangnum"><a name="para1676"></a><span class="paranum">1676</span>.</p>



<p class="gatha1"> Mūlenārocitasseva<a name="M0.0155"></a>, dutiyassa pakāsite;</p>



<p class="gathalast">Tatiyena nivattitvā, koṭi chinnāti vuccati.</p>



<p class="hangnum"><a name="para1677"></a><span class="paranum">1677</span>.</p>



<p class="gatha1"> Duṭṭhullāya ca duṭṭhalla-saññī pācittiyaṃ phuse;</p>



<p class="gathalast">Itaresu pana dvīsu, dukkaṭaṃ paridīpitaṃ.</p>



<p class="hangnum"><a name="para1678"></a><span class="paranum">1678</span>.</p>



<p class="gatha1"> Aduṭṭhullāya sabbattha, niddiṭṭhaṃ tikadukkaṭaṃ;</p>



<p class="gathalast">Sabbatthānupasampanna-vāresupi ca dukkaṭaṃ.</p>



<p class="hangnum"><a name="para1679"></a><span class="paranum">1679</span>.</p>



<p class="gatha1"> ‘‘Saṅghassa bhedanādīni, bhavissantī’’ti vā pana;</p>



<p class="gathalast">Na ca chādetukāmo vā, sabhāgaṃ vā na passati.</p>



<p class="hangnum"><a name="para1680"></a><span class="paranum">1680</span>.</p>



<p class="gatha1"> ‘‘Paññāyissati kammena, sakenāyanti kakkhaḷo’’;</p>



<p class="gathalast">Anāroceti ce doso, natthi ummattakādino.</p>



<p class="hangnum"><a name="para1681"></a><span class="paranum">1681</span>.</p>



<p class="gatha1"> Dhuranikkhepatulyāva, samuṭṭhānādayo nayā;</p>



<p class="gathalast">Kāyakammaṃ vacīkammaṃ, akriyaṃ dukkhavedanaṃ.</p>



<p class="centered">Duṭṭhullakathā.</p>



<p class="hangnum"><a name="para1682"></a><span class="paranum">1682</span>.</p>



<p class="gatha1"> Ūnavīsativassaṃ <a name="V0.0136"></a> yo, kareyya upasampadaṃ;</p>



<p class="gathalast">Tassa pācittiyaṃ hoti, sesānaṃ hoti dukkaṭaṃ.</p>



<p class="hangnum"><a name="para1683"></a><span class="paranum">1683</span>.</p>



<p class="gatha1"> Upasampādito ceso, jānatā vā ajānatā;</p>



<p class="gathalast">Hotevānupasampanno, kātabbo punareva so.</p>



<p class="hangnum"><a name="para1684"></a><span class="paranum">1684</span>.</p>



<p class="gatha1"> Dasavassaccayenassa, upajjhāyassa ce sato;</p>



<p class="gathalast">Upasampādane doso, aññesaṃ natthi kocipi.</p>



<p class="hangnum"><a name="para1685"></a><span class="paranum">1685</span>.</p>



<p class="gatha1"> Muñcitvā pana taṃ bhikkhuṃ, gaṇo ce paripūrati;</p>



<p class="gathalast">Honti te sūpasampannā, na doso koci vijjati.</p>



<p class="hangnum"><a name="para1686"></a><span class="paranum">1686</span>.</p>



<p class="gatha1"> Upajjhāyo sace hutvā, gaṇaṃ ācariyampi vā;</p>



<p class="gathalast">Pariyesati pattaṃ vā, sammannati ca māḷakaṃ.</p>



<p class="hangnum"><a name="para1687"></a><span class="paranum">1687</span>.</p>



<p class="gatha1"> ‘‘Upasampādayissāmi’’<a name="M0.0156"></a>, iti sabbesu tassa hi;</p>



<p class="gathalast">Ñattiyā ca tathā dvīsu, kammavācāsu dukkaṭaṃ.</p>



<p class="hangnum"><a name="para1688"></a><span class="paranum">1688</span>.</p>



<p class="gatha1"> Kammavācāya osāne, pācitti paridīpitā;</p>



<p class="gathalast">Ūnavīsatisaññissa, paripuṇṇepi puggale.</p>



<p class="hangnum"><a name="para1689"></a><span class="paranum">1689</span>.</p>



<p class="gatha1"> Vimatissubhayatthāpi, hoti āpatti dukkaṭaṃ;</p>



<p class="gathalast">Paripuṇṇoti saññissa, ubhayattha na dosatā.</p>



<p class="hangnum"><a name="para1690"></a><span class="paranum">1690</span>.</p>



<p class="gatha1"> Tathā ummattakassāpi, ādikammikabhikkhuno;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Ūnavīsatikathā.</p>



<p class="hangnum"><a name="para1691"></a><span class="paranum">1691</span>.</p>



<p class="gatha1"> Theyyasatthena jānanto, saṃvidhāya sace pana;</p>



<p class="gathalast">Maggaṃ gacchati saddhiṃ yo, tassa pācittiyaṃ siyā.</p>



<p class="hangnum"><a name="para1692"></a><span class="paranum">1692</span>.</p>



<p class="gatha1"> Gamane saṃvidhāne ca, vattabbo yo vinicchayo;</p>



<p class="gathalast">So ca <span class="bld">bhikkhunivaggasmiṃ,</span> vuttattā na ca uddhaṭo.</p>



<p class="hangnum"><a name="para1693"></a><span class="paranum">1693</span>.</p>



<p class="gatha1"> Maggāṭavivisaṅkete, yathāvatthukameva tu;</p>



<p class="gathalast">Tesvasaṃvidahantesu, sayaṃ vidahatopi ca.</p>



<p class="hangnum"><a name="para1694"></a><span class="paranum">1694</span>.</p>



<p class="gatha1"> Tathevātheyyasatthepi, theyyasatthanti saññino;</p>



<p class="gathalast">Vimatissubhayatthāpi, hoti āpatti dukkaṭaṃ.</p>



<p class="hangnum"><a name="para1695"></a><span class="paranum">1695</span>.</p>



<p class="gatha1"> Atheyyasatthasaññissa<a name="V0.0137"></a>, asaṃvidahatopi ca;</p>



<p class="gathalast">Āpadāsu anāpatti, visaṅkete ca kālike.</p>



<p class="hangnum"><a name="para1696"></a><span class="paranum">1696</span>.</p>



<p class="gatha1"> Theyyasatthasamuṭṭhānaṃ, kathitaṃ kāyacittato;</p>



<p class="gathalast">Kāyavācācittato ca, ticittañca tivedanaṃ.</p>



<p class="centered">Theyyasatthakathā.</p>



<p class="hangnum"><a name="para1697"></a><span class="paranum">1697</span>.</p>



<p class="gatha1"> Hoti <a name="M0.0157"></a> bhikkhuniyā saddhiṃ, saṃvidhānena sattamaṃ;</p>



<p class="gathalast">Samuṭṭhānādinā tulyaṃ, viseso natthi kocipi.</p>



<p class="centered">Saṃvidhānakathā.</p>



<p class="hangnum"><a name="para1698"></a><span class="paranum">1698</span>.</p>



<p class="gatha1"> Kammaṃ kileso pāko ca, upavādo atikkamo;</p>



<p class="gathalast">Antarāyakarā ete, pañca dhammā pakāsitā.</p>



<p class="hangnum"><a name="para1699"></a><span class="paranum">1699</span>.</p>



<p class="gatha1"> ‘‘Anantarāyikā ete, yathā honti tathā ahaṃ;</p>



<p class="gathalast">Desitaṃ muninā dhamma-mājānāmī’’ti yo vade.</p>



<p class="hangnum"><a name="para1700"></a><span class="paranum">1700</span>.</p>



<p class="gatha1"> Tikkhattuṃ tehi vattabbo, ye passanti suṇanti ca;</p>



<p class="gathalast">‘‘Mā hevaṃ avacāyasmā’’, iti bhikkhūhi so pana.</p>



<p class="hangnum"><a name="para1701"></a><span class="paranum">1701</span>.</p>



<p class="gatha1"> Dukkaṭaṃ avadantassa, taṃ anissajatopi ca;</p>



<p class="gathalast">Ñattiyā ca tathā dvīhi, kammavācāhi dukkaṭaṃ.</p>



<p class="hangnum"><a name="para1702"></a><span class="paranum">1702</span>.</p>



<p class="gatha1"> Kammavācāya osāne, pācitti paridīpitā;</p>



<p class="gathalast">Tikapācittiyaṃ vuttaṃ, adhamme tikadukkaṭaṃ.</p>



<p class="hangnum"><a name="para1703"></a><span class="paranum">1703</span>.</p>



<p class="gatha1"> Nāpattākatakammassa, paṭinissajatopi ca;</p>



<p class="centered">Samuṭṭhānādayo sabbe, vuttā samanubhāsane</p>



<p class="centered">Ariṭṭhakathā.</p>



<p class="hangnum"><a name="para1704"></a><span class="paranum">1704</span>.</p>



<p class="gatha1"> Ñatvākatānudhammena, tathāvādikabhikkhunā;</p>



<p class="gathalast">Saṃvaseyya ca bhuñjeyya, pācitti saha seyya vā.</p>



<p class="hangnum"><a name="para1705"></a><span class="paranum">1705</span>.</p>



<p class="gatha1"> Uposathādikaṃ kammaṃ, karoto saha tena hi;</p>



<p class="gathalast">Kammassa pariyosāne, tassa pācittiyaṃ siyā.</p>



<p class="hangnum"><a name="para1706"></a><span class="paranum">1706</span>.</p>



<p class="gatha1"> Ekeneva <a name="V0.0138"></a> payogena, gaṇhato āmisaṃ bahuṃ;</p>



<p class="gathalast">Dadatopi tathā ekaṃ, bahūni ca bahūsvapi.</p>



<p class="hangnum"><a name="para1707"></a><span class="paranum">1707</span>.</p>



<p class="gatha1"> Ukkhittake <a name="M0.0158"></a> nipannasmiṃ, itaro seti ce pana;</p>



<p class="gathalast">Itarasmiṃ nipanne vā, paro seti ubhopi vā.</p>



<p class="hangnum"><a name="para1708"></a><span class="paranum">1708</span>.</p>



<p class="gatha1"> Nipajjanapayogānaṃ, vasenāpattiyo siyuṃ;</p>



<p class="gathalast">Ekanānūpacāresu, ekacchanne vinicchayo.</p>



<p class="hangnum"><a name="para1709"></a><span class="paranum">1709</span>.</p>



<p class="gatha1"> Anukkhittepi ukkhitta-saññino pana bhikkhuno;</p>



<p class="gathalast">Vimatissubhayatthāpi, dukkaṭaṃ paridīpitaṃ.</p>



<p class="hangnum"><a name="para1710"></a><span class="paranum">1710</span>.</p>



<p class="gatha1"> Anāpattubhayatthāpi, anukkhittakasaññino;</p>



<p class="gathalast">Nissaṭṭhoti ca taṃ diṭṭhiṃ, saññissosāritoti ca.</p>



<p class="hangnum"><a name="para1711"></a><span class="paranum">1711</span>.</p>



<p class="gatha1"> Tathā ummattakādīnaṃ, idaṃ paṇṇattivajjakaṃ;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Ukkhittakathā.</p>



<p class="hangnum"><a name="para1712"></a><span class="paranum">1712</span>.</p>



<p class="gatha1"> Tathā vināsitaṃ jānaṃ, upalāpeyya tena vā;</p>



<p class="gathalast">Upaṭṭhāpeyya pācitti, saṃbhuñjeyya vaseyya vā.</p>



<p class="hangnum"><a name="para1713"></a><span class="paranum">1713</span>.</p>



<p class="gatha1"> Saṃvāsena ca liṅgena, daṇḍakammena nāsanā;</p>



<p class="gathalast">Tisso ettha adhippetā, daṇḍakammena nāsanā.</p>



<p class="hangnum"><a name="para1714"></a><span class="paranum">1714</span>.</p>



<p class="gatha1"> Sambhogā sahaseyyā ca, anantarasamā matā;</p>



<p class="gathalast">Tattha vuttanayeneva, veditabbo vinicchayo.</p>



<p class="hangnum"><a name="para1715"></a><span class="paranum">1715</span>.</p>



<p class="gatha1"> Samuṭṭhānādayo sabbe, ariṭṭhena samā matā;</p>



<p class="gathalast">Na hettha kiñci vattabbaṃ, sabbaṃ uttānamevidaṃ.</p>



<p class="centered">Kaṇṭakakathā.</p>



<p class="centered">Sappāṇakavaggo sattamo.</p>



<p class="hangnum"><a name="para1716"></a><span class="paranum">1716</span>.</p>



<p class="gatha1"> Vuccamāno <a name="M0.0159"></a> hi bhikkhūhi, bhikkhu sikkhāpadena yo;</p>



<p class="gathalast">‘‘Sikkhāpade panetasmiṃ, na sikkhissāmi tāvahaṃ.</p>



<p class="hangnum"><a name="para1717"></a><span class="paranum">1717</span>.</p>



<p class="gatha1"> Yāva <a name="V0.0139"></a> nāññaṃ viyattañca, pakataññuṃ bahussutaṃ;</p>



<p class="gathalast">Pucchāmī’’ti bhaṇantassa, tassa pācittiyaṃ siyā.</p>



<p class="hangnum"><a name="para1718"></a><span class="paranum">1718</span>.</p>



<p class="gatha1"> Satthunānupasampanne, dīpitaṃ tikadukkaṭaṃ;</p>



<p class="gathalast">Na sallekhāyidaṃ hoti, vuccamānassubhohipi.</p>



<p class="hangnum"><a name="para1719"></a><span class="paranum">1719</span>.</p>



<p class="gatha1"> Apaññattena tassevaṃ, vadato hoti dukkaṭaṃ;</p>



<p class="gathalast">Na dosummattakādīnaṃ, ‘‘sikkhissāmī’’ti bhāsato.</p>



<p class="centered">Sahadhammikakathā.</p>



<p class="hangnum"><a name="para1720"></a><span class="paranum">1720</span>.</p>



<p class="gatha1"> Uddiṭṭhehi kimetehi, kukkuccādinidānato;</p>



<p class="gathalast">Hoti pācittiyāpatti, sikkhāpadavivaṇṇane.</p>



<p class="hangnum"><a name="para1721"></a><span class="paranum">1721</span>.</p>



<p class="gatha1"> Tikapācittiyaṃ vuttaṃ, tatheva tikadukkaṭaṃ;</p>



<p class="gathalast">Vivaṇṇenupasampanna-santike taṃ sace pana.</p>



<p class="hangnum"><a name="para1722"></a><span class="paranum">1722</span>.</p>



<p class="gatha1"> Dukkaṭaṃ panubhinnampi, aññadhammavivaṇṇane;</p>



<p class="gathalast">Navivaṇṇetukāmassa, ‘‘suttantaṃ pariyāpuṇa.</p>



<p class="hangnum"><a name="para1723"></a><span class="paranum">1723</span>.</p>



<p class="gatha1"> Vinayaṃ pana pacchāpi, handa pariyāpuṇissasi’’;</p>



<p class="gathalast">Iccevaṃ tu vadantassa, tathā ummattakādino.</p>



<p class="hangnum"><a name="para1724"></a><span class="paranum">1724</span>.</p>



<p class="gatha1"> Anāpattīti ñātabbaṃ, samuṭṭhānādayo nayā;</p>



<p class="gathalast">Anantarassimassāpi, omasavādasādisā.</p>



<p class="centered">Vilekhanakathā.</p>



<p class="hangnum"><a name="para1725"></a><span class="paranum">1725</span>.</p>



<p class="gatha1"> Aññāṇena panāpatti, mokkho nevassa vijjati;</p>



<p class="gathalast">Kāretabbo tathā bhikkhu, yathā dhammo ṭhito pana.</p>



<p class="hangnum"><a name="para1726"></a><span class="paranum">1726</span>.</p>



<p class="gatha1"> Tassāropaniyo <a name="M0.0160"></a> moho, uttarimpi hi bhikkhuno;</p>



<p class="gathalast">Dutiyeneva kammena, ninditvā tañhi puggalaṃ.</p>



<p class="hangnum"><a name="para1727"></a><span class="paranum">1727</span>.</p>



<p class="gatha1"> Evaṃ āropite mohe, yadi moheti yo pana;</p>



<p class="gathalast">Tasmiṃ mohanake vuttā, pācitti pana puggale.</p>



<p class="hangnum"><a name="para1728"></a><span class="paranum">1728</span>.</p>



<p class="gatha1"> Adhamme pana kammasmiṃ, dīpitaṃ tikadukkaṭaṃ;</p>



<p class="gathalast">Tathānāropite mohe, dukkaṭaṃ parikittitaṃ.</p>



<p class="hangnum"><a name="para1729"></a><span class="paranum">1729</span>.</p>



<p class="gatha1"> Na <a name="V0.0140"></a> ca mohetukāmassa, vitthārenāsutassapi;</p>



<p class="gathalast">Ūnake dvattikkhattuṃ vā, vitthārenāsutassa ca.</p>



<p class="hangnum"><a name="para1730"></a><span class="paranum">1730</span>.</p>



<p class="gatha1"> Anāpattīti viññeyyaṃ, tathā ummattakādino;</p>



<p class="gathalast">Samuṭṭhānādayo sabbe, anantarasamā matā.</p>



<p class="centered">Mohanakathā.</p>



<p class="hangnum"><a name="para1731"></a><span class="paranum">1731</span>.</p>



<p class="gatha1"> Kuddho deti pahāraṃ ce, tassa pācittiyaṃ siyā;</p>



<p class="gathalast">Sampaharitukāmena, pahāre bhikkhuno pana.</p>



<p class="hangnum"><a name="para1732"></a><span class="paranum">1732</span>.</p>



<p class="gatha1"> Dinne bhijjatu sīsaṃ vā, pādo vā paribhijjatu;</p>



<p class="gathalast">So ce maratu vā, mā vā, pācitti paridīpitā.</p>



<p class="hangnum"><a name="para1733"></a><span class="paranum">1733</span>.</p>



<p class="gatha1"> Virūpakaraṇāpekkho, ‘‘iccāyaṃ na virocati’’;</p>



<p class="gathalast">Kaṇṇaṃ vā tassa nāsaṃ vā, yadi chindati dukkaṭaṃ.</p>



<p class="hangnum"><a name="para1734"></a><span class="paranum">1734</span>.</p>



<p class="gatha1"> Tathevānupasampanne, itthiyā purisassa vā;</p>



<p class="gathalast">Tiracchānagatassāpi, pahāraṃ deti dukkaṭaṃ.</p>



<p class="hangnum"><a name="para1735"></a><span class="paranum">1735</span>.</p>



<p class="gatha1"> Sace paharatitthiñca, bhikkhu rattena cetasā;</p>



<p class="gathalast">Garukā tassa āpatti, viniddiṭṭhā mahesinā.</p>



<p class="hangnum"><a name="para1736"></a><span class="paranum">1736</span>.</p>



<p class="gatha1"> Pahāraṃ deti mokkhādhi-ppāyo doso na vijjati;</p>



<p class="gathalast">Kāyena kāyabaddhena, tathā nissaggiyena vā.</p>



<p class="hangnum"><a name="para1737"></a><span class="paranum">1737</span>.</p>



<p class="gatha1"> Passitvā <a name="M0.0161"></a> antarāmagge, coraṃ paccatthikampi vā;</p>



<p class="gathalast">Heṭhetukāmamāyantaṃ, ‘‘mā idhāgacchupāsaka’’.</p>



<p class="hangnum"><a name="para1738"></a><span class="paranum">1738</span>.</p>



<p class="gatha1"> Iti vatvā panāyantaṃ, ‘‘gaccha re’’ti ca muggaraṃ;</p>



<p class="gathalast">Satthaṃ vāpi gahetvā vā, paharitvā tu yāti ce.</p>



<p class="hangnum"><a name="para1739"></a><span class="paranum">1739</span>.</p>



<p class="gatha1"> Anāpatti sace tena, pahārena matepi ca;</p>



<p class="gathalast">Eseva ca nayo vutto, dhuttavāḷamigesupi.</p>



<p class="hangnum"><a name="para1740"></a><span class="paranum">1740</span>.</p>



<p class="gatha1"> Tikapācittiyaṃ vuttaṃ, sese ca tikadukkaṭaṃ;</p>



<p class="gathalast">Kāyacittasamuṭṭhānaṃ, sacittaṃ dukkhavedanaṃ.</p>



<p class="centered">Pahārakathā.</p>



<p class="hangnum"><a name="para1741"></a><span class="paranum">1741</span>.</p>



<p class="gatha1"> Kāyaṃ <a name="V0.0141"></a> vā kāyabaddhaṃ vā, uccāreyya sace pana;</p>



<p class="gathalast">Hoti pācittiyāpatti, tassuggiraṇapaccayā.</p>



<p class="hangnum"><a name="para1742"></a><span class="paranum">1742</span>.</p>



<p class="gatha1"> Uggiritvā viraddho so, pahāraṃ deti ce pana;</p>



<p class="gathalast">Asampaharitukāmena, dinnattā dukkaṭaṃ siyā.</p>



<p class="hangnum"><a name="para1743"></a><span class="paranum">1743</span>.</p>



<p class="gatha1"> Sace tena pahārena, pahaṭassa ca bhikkhuno;</p>



<p class="gathalast">Hatthādīsupi yaṃ kiñci, aṅgaṃ bhijjati dukkaṭaṃ.</p>



<p class="hangnum"><a name="para1744"></a><span class="paranum">1744</span>.</p>



<p class="gatha1"> Seso anantare vutta-nayena vinayaññunā;</p>



<p class="gathalast">Samuṭṭhānādinā saddhiṃ, veditabbo vinicchayo.</p>



<p class="centered">Talasattikathā.</p>



<p class="hangnum"><a name="para1745"></a><span class="paranum">1745</span>.</p>



<p class="gatha1"> Amūlakena saṅghādi-sesena pana bhikkhu yo;</p>



<p class="gathalast">Codāpeyyapi codeyya, tassa pācittiyaṃ siyā.</p>



<p class="hangnum"><a name="para1746"></a><span class="paranum">1746</span>.</p>



<p class="gatha1"> Tikapācittiyaṃ tattha, diṭṭhācāravipattiyā;</p>



<p class="gathalast">Codato dukkaṭāpatti, sese ca tikadukkaṭaṃ.</p>



<p class="hangnum"><a name="para1747"></a><span class="paranum">1747</span>.</p>



<p class="gatha1"> Tathāsaññissanāpatti<a name="M0.0162"></a>, tathā ummattakādino;</p>



<p class="gathalast">Omasavādatulyāva, samuṭṭhānādayo nayā.</p>



<p class="centered">Amūlakakathā.</p>



<p class="hangnum"><a name="para1748"></a><span class="paranum">1748</span>.</p>



<p class="gatha1"> Sañcicca pana kukkuccaṃ, uppādentassa bhikkhuno;</p>



<p class="gathalast">‘‘Ūnavīsativasso tvaṃ, maññe’’ iccevamādinā.</p>



<p class="hangnum"><a name="para1749"></a><span class="paranum">1749</span>.</p>



<p class="gatha1"> Hoti vācāya vācāya, pācitti pana bhikkhuno;</p>



<p class="gathalast">Tathārūpe panaññasmiṃ, sace asati paccaye.</p>



<p class="hangnum"><a name="para1750"></a><span class="paranum">1750</span>.</p>



<p class="gatha1"> Tikapācittiyaṃ vuttaṃ, sese ca tikadukkaṭaṃ;</p>



<p class="gathalast">Nauppādetukāmassa, kukkuccaṃ natthi vajjatā.</p>



<p class="hangnum"><a name="para1751"></a><span class="paranum">1751</span>.</p>



<p class="gatha1"> ‘‘Hitesitāyahaṃ maññe, nisinnaṃ itthiyā saha;</p>



<p class="gathalast">Vikāle ca tayā bhuttaṃ, mā eva’’nti ca bhāsato.</p>



<p class="hangnum"><a name="para1752"></a><span class="paranum">1752</span>.</p>



<p class="gatha1"> Tathā ummattakādīna-manāpatti pakāsitā;</p>



<p class="gathalast">Samuṭṭhānādayo sabbe, anantarasamā matā.</p>



<p class="centered">Sañciccakathā.</p>



<p class="hangnum"><a name="para1753"></a><span class="paranum">1753</span>.</p>



<p class="gatha1"> Sace <a name="V0.0142"></a> bhaṇḍanajātānaṃ, bhikkhūnaṃ pana bhikkhu yo;</p>



<p class="gathalast">Tiṭṭheyyupassutiṃ sotuṃ, tassa pācittiyaṃ siyā.</p>



<p class="hangnum"><a name="para1754"></a><span class="paranum">1754</span>.</p>



<p class="gatha1"> ‘‘Yaṃ ime tu bhaṇissanti, taṃ sossāmī’’ti gacchato;</p>



<p class="gathalast">Codetukāmatāyassa, dukkaṭaṃ tu pade pade.</p>



<p class="hangnum"><a name="para1755"></a><span class="paranum">1755</span>.</p>



<p class="gatha1"> Purato gacchato sotuṃ, ohīyantassa dukkaṭaṃ;</p>



<p class="gathalast">Gacchato turitaṃ vāpi, ayameva vinicchayo.</p>



<p class="hangnum"><a name="para1756"></a><span class="paranum">1756</span>.</p>



<p class="gatha1"> Ṭhitokāsaṃ panāgantvā, yadi mantenti attano;</p>



<p class="gathalast">Ukkāsitvāpi vā ettha, ñāpetabbamahanti vā.</p>



<p class="hangnum"><a name="para1757"></a><span class="paranum">1757</span>.</p>



<p class="gatha1"> Tassevamakarontassa<a name="M0.0163"></a>, pācitti savane siyā;</p>



<p class="gathalast">Tikapācittiyaṃ vuttaṃ, sese ca tikadukkaṭaṃ.</p>



<p class="hangnum"><a name="para1758"></a><span class="paranum">1758</span>.</p>



<p class="gatha1"> ‘‘Imesaṃ vacanaṃ sutvā, oramissa’’nti gacchato;</p>



<p class="gathalast">Tathā ummattakādīna-manāpatti pakāsitā.</p>



<p class="hangnum"><a name="para1759"></a><span class="paranum">1759</span>.</p>



<p class="gatha1"> Theyyasatthasamuṭṭhānaṃ, idaṃ hoti kriyākriyaṃ;</p>



<p class="gathalast">Kāyakammaṃ vacīkammaṃ, sadosaṃ dukkhavedanaṃ.</p>



<p class="centered">Upassutikathā.</p>



<p class="hangnum"><a name="para1760"></a><span class="paranum">1760</span>.</p>



<p class="gatha1"> Dhammikānaṃ tu kammānaṃ, chandaṃ datvā sace pana;</p>



<p class="gathalast">Pacchā khīyati pācitti, vācato vācato siyā.</p>



<p class="hangnum"><a name="para1761"></a><span class="paranum">1761</span>.</p>



<p class="gatha1"> Adhamme pana kammasmiṃ, dhammakammanti saññino;</p>



<p class="gathalast">Vimatissubhayatthāpi, hoti āpatti dukkaṭaṃ.</p>



<p class="hangnum"><a name="para1762"></a><span class="paranum">1762</span>.</p>



<p class="gatha1"> ‘‘Adhammena ca vaggena, tathākammārahassa ca;</p>



<p class="gathalast">Ime kammaṃ karontī’’ti, ñatvā khīyati tassa ca.</p>



<p class="hangnum"><a name="para1763"></a><span class="paranum">1763</span>.</p>



<p class="gatha1"> Tathā ummattakādīna-manāpatti pakāsitā;</p>



<p class="gathalast">Amūlakasamānāva, samuṭṭhānādayo nayā.</p>



<p class="centered">Kammapaṭibāhanakathā.</p>



<p class="hangnum"><a name="para1764"></a><span class="paranum">1764</span>.</p>



<p class="gatha1"> Yāva ārocitaṃ vatthu, avinicchitameva vā;</p>



<p class="gathalast">Ṭhapitā ñatti vā niṭṭhaṃ, kammavācā na gacchati.</p>



<p class="hangnum"><a name="para1765"></a><span class="paranum">1765</span>.</p>



<p class="gatha1"> Etasmiṃ <a name="V0.0143"></a> antare kammaṃ, kopetuṃ parisāya hi;</p>



<p class="gathalast">Hatthapāsaṃ jahantassa, hoti āpatti dukkaṭaṃ.</p>



<p class="hangnum"><a name="para1766"></a><span class="paranum">1766</span>.</p>



<p class="gatha1"> Adatvā jahite chandaṃ, tassa pācittiyaṃ siyā;</p>



<p class="gathalast">Dhammakamme adhamme ca, vimatissa ca dukkaṭaṃ.</p>



<p class="hangnum"><a name="para1767"></a><span class="paranum">1767</span>.</p>



<p class="gatha1"> Adhammepi <a name="M0.0164"></a> ca kammasmiṃ, dhammakammanti saññino;</p>



<p class="gathalast">‘‘Saṅghassa bhaṇḍanādīni, bhavissantī’’ti saññino.</p>



<p class="hangnum"><a name="para1768"></a><span class="paranum">1768</span>.</p>



<p class="gatha1"> Gilāno vā gilānassa, karaṇīye na dosatā;</p>



<p class="gathalast">Na ca kopetukāmassa, kammaṃ passāvanādinā.</p>



<p class="hangnum"><a name="para1769"></a><span class="paranum">1769</span>.</p>



<p class="gatha1"> Pīḷitassāgamissāmi, iccevaṃ gacchatopi vā;</p>



<p class="gathalast">Samaṃ samanubhāsena, samuṭṭhānaṃ kriyākriyaṃ.</p>



<p class="centered">Chandaṃ adatvā gamanakathā.</p>



<p class="hangnum"><a name="para1770"></a><span class="paranum">1770</span>.</p>



<p class="gatha1"> Samaggena ca saṅghena, saddhiṃ datvāna cīvaraṃ;</p>



<p class="gathalast">Sammatassa hi bhikkhussa, pacchā khīyati yo pana.</p>



<p class="hangnum"><a name="para1771"></a><span class="paranum">1771</span>.</p>



<p class="gatha1"> Tassa vācāya vācāya, pācitti paridīpitā;</p>



<p class="gathalast">Tikapācittiyaṃ dhamma- kamme vuttaṃ tu cīvaraṃ.</p>



<p class="hangnum"><a name="para1772"></a><span class="paranum">1772</span>.</p>



<p class="gatha1"> Ṭhapetvāññaparikkhāraṃ, datvā khīyati dukkaṭaṃ;</p>



<p class="gathalast">Saṅghenāsammatassāpi, cīvaraṃ aññameva vā.</p>



<p class="hangnum"><a name="para1773"></a><span class="paranum">1773</span>.</p>



<p class="gatha1"> Tathevānupasampanne, sabbatthāpi ca dukkaṭaṃ;</p>



<p class="gathalast">Chandādīnaṃ vaseneva, karontañca sabhāvato.</p>



<p class="hangnum"><a name="para1774"></a><span class="paranum">1774</span>.</p>



<p class="gatha1"> Khīyantassa anāpatti, tathā ummattakādino;</p>



<p class="gathalast">Amūlakasamā ñeyyā, samuṭṭhānādayo nayā.</p>



<p class="centered">Dubbalakathā.</p>



<p class="hangnum"><a name="para1775"></a><span class="paranum">1775</span>.</p>



<p class="gatha1"> Idaṃ tiṃsakakaṇḍasmiṃ, antimena ca sabbathā;</p>



<p class="gathalast">Tulyaṃ dvādasamaṃ sabbaṃ, ayameva visesatā.</p>



<p class="hangnum"><a name="para1776"></a><span class="paranum">1776</span>.</p>



<p class="gatha1"> Tattha <a name="M0.0165"></a> nissaggiyaṃ vuttaṃ, attano pariṇāmanā;</p>



<p class="gathalast">Idha suddhikapācitti, puggale pariṇāmanā.</p>



<p class="centered">Pariṇāmanakathā.</p>



<p class="centered">Sahadhammikavaggo aṭṭhamo.</p>



<p class="hangnum"><a name="para1777"></a><span class="paranum">1777</span>.</p>



<p class="gatha1"> Anikkhante <a name="V0.0144"></a> ce rājasmiṃ, anikkhantāya deviyā;</p>



<p class="gathalast">Sayanīyagharā tassa, ummāraṃ yo atikkame.</p>



<p class="hangnum"><a name="para1778"></a><span class="paranum">1778</span>.</p>



<p class="gatha1"> Dukkaṭaṃ paṭhame pāde, pācitti dutiye siyā;</p>



<p class="gathalast">Deviyā vāpi rañño vā, sace na viditāgamo.</p>



<p class="hangnum"><a name="para1779"></a><span class="paranum">1779</span>.</p>



<p class="gatha1"> Paṭisaṃvidite neva-paṭisaṃviditasaññino;</p>



<p class="gathalast">Tattha vematikassāpi, dukkaṭaṃ paridīpitaṃ.</p>



<p class="hangnum"><a name="para1780"></a><span class="paranum">1780</span>.</p>



<p class="gatha1"> Paṭisaṃviditasaññissa, neva ca khattiyassa vā;</p>



<p class="gathalast">Na khattiyābhisekena, abhisittassa vā pana.</p>



<p class="hangnum"><a name="para1781"></a><span class="paranum">1781</span>.</p>



<p class="gatha1"> Ubhosubhinnamaññasmiṃ, nikkhante visatopi vā;</p>



<p class="gathalast">Na dosummattakādīnaṃ, kathinena kriyākriyaṃ.</p>



<p class="centered">Antepurakathā.</p>



<p class="hangnum"><a name="para1782"></a><span class="paranum">1782</span>.</p>



<p class="gatha1"> Rajataṃ jātarūpaṃ vā, uggaṇhantassa attano;</p>



<p class="gathalast">Tassa nissaggiyāpatti, uggaṇhāpayatopi vā.</p>



<p class="hangnum"><a name="para1783"></a><span class="paranum">1783</span>.</p>



<p class="gatha1"> Gaṇapuggalasaṅghānaṃ, navakammassa cetiye;</p>



<p class="gathalast">Uggaṇhāpayato hoti, dukkaṭaṃ gaṇhatopi vā.</p>



<p class="hangnum"><a name="para1784"></a><span class="paranum">1784</span>.</p>



<p class="gatha1"> Avasesañca muttādi-ratanaṃ attanopi vā;</p>



<p class="gathalast">Saṅghādīnampi atthāya, uggaṇhantassa dukkaṭaṃ.</p>



<p class="hangnum"><a name="para1785"></a><span class="paranum">1785</span>.</p>



<p class="gatha1"> Sace <a name="M0.0166"></a> kappiyavatthuṃ vā, vatthuṃ vāpi akappiyaṃ;</p>



<p class="gathalast">Tālapaṇṇampi vā hotu, mātukaṇṇapilandhanaṃ.</p>



<p class="hangnum"><a name="para1786"></a><span class="paranum">1786</span>.</p>



<p class="gatha1"> Bhaṇḍāgārikasīsena, yaṃ kiñci gihisantakaṃ;</p>



<p class="gathalast">Tassa pācittiyāpatti, paṭisāmayato pana.</p>



<p class="hangnum"><a name="para1787"></a><span class="paranum">1787</span>.</p>



<p class="gatha1"> ‘‘Idaṃ ṭhapetvā dehī’’ti, vuttena pana kenaci;</p>



<p class="gathalast">‘‘Na vaṭṭatī’’ti vatvā taṃ, na nidhetabbameva tu.</p>



<p class="hangnum"><a name="para1788"></a><span class="paranum">1788</span>.</p>



<p class="gatha1"> ‘‘Ṭhapehī’’ti ca pātetvā, sace gacchati puggalo;</p>



<p class="gathalast">Palibodho hi nāmeso, ṭhapetuṃ pana vaṭṭati.</p>



<p class="hangnum"><a name="para1789"></a><span class="paranum">1789</span>.</p>



<p class="gatha1"> Anuññāte panaṭṭhāne, uggahetvā anādarā;</p>



<p class="gathalast">Sammā anikkhipantassa, hoti āpatti dukkaṭaṃ.</p>



<p class="hangnum"><a name="para1790"></a><span class="paranum">1790</span>.</p>



<p class="gatha1"> Anuññāte <a name="V0.0145"></a> panaṭṭhāne, gahetvā ratanaṃ pana;</p>



<p class="gathalast">Nikkhipantassa vā sammā, bhaṇḍaṃ ratanasammataṃ.</p>



<p class="hangnum"><a name="para1791"></a><span class="paranum">1791</span>.</p>



<p class="gatha1"> Gaṇhantassa ca vissāsaṃ, tāvakālikameva ca;</p>



<p class="gathalast">Na dosummattakādīnaṃ, sañcarittasamodayaṃ.</p>



<p class="centered">Ratanakathā.</p>



<p class="hangnum"><a name="para1792"></a><span class="paranum">1792</span>.</p>



<p class="gatha1"> Majjhaṇhasamayā uddhaṃ, aruṇuggamato pure;</p>



<p class="gathalast">Etasmiṃ antare kālo, vikāloti pavuccati.</p>



<p class="hangnum"><a name="para1793"></a><span class="paranum">1793</span>.</p>



<p class="gatha1"> Santaṃ bhikkhumanāpucchā, vikāle paccayaṃ vinā;</p>



<p class="gathalast">Parikkhittassa gāmassa, parikkhepokkame pana.</p>



<p class="hangnum"><a name="para1794"></a><span class="paranum">1794</span>.</p>



<p class="gatha1"> Aparikkhittagāmassa, upacārokkamepi vā;</p>



<p class="gathalast">Dukkaṭaṃ paṭhame pāde, pācitti dutiye siyā.</p>



<p class="hangnum"><a name="para1795"></a><span class="paranum">1795</span>.</p>



<p class="gatha1"> Atha sambahulā gāmaṃ, vikāle pavisanti ce;</p>



<p class="gathalast">Āpucchitvāva gantabbaṃ, aññamaññaṃ na caññathā.</p>



<p class="hangnum"><a name="para1796"></a><span class="paranum">1796</span>.</p>



<p class="gatha1"> Gacchanti <a name="M0.0167"></a> ce tato aññaṃ, tato aññanti vaṭṭati;</p>



<p class="gathalast">Puna āpucchane kiccaṃ, natthi gāmasatepi ca.</p>



<p class="hangnum"><a name="para1797"></a><span class="paranum">1797</span>.</p>



<p class="gatha1"> Passambhetvāna ussāhaṃ, vihāratthāya niggatā;</p>



<p class="gathalast">Pavisanti sace aññaṃ, pucchitabbaṃ tu antarā.</p>



<p class="hangnum"><a name="para1798"></a><span class="paranum">1798</span>.</p>



<p class="gatha1"> Katvā kulaghare bhatta- kiccaṃ aññattha vā pana;</p>



<p class="gathalast">Sace caritukāmo yo, sappibhikkhāya vā siyā.</p>



<p class="hangnum"><a name="para1799"></a><span class="paranum">1799</span>.</p>



<p class="gatha1"> Āpucchitvāva gantabbaṃ, passe ce bhikkhu labbhati;</p>



<p class="gathalast">Asante pana natthīti, gantabbaṃ tu yathāsukhaṃ.</p>



<p class="hangnum"><a name="para1800"></a><span class="paranum">1800</span>.</p>



<p class="gatha1"> Otaritvā mahāvīthiṃ, bhikkhuṃ yadi ca passati;</p>



<p class="gathalast">Natthi āpucchane kiccaṃ, caritabbaṃ yathāsukhaṃ.</p>



<p class="hangnum"><a name="para1801"></a><span class="paranum">1801</span>.</p>



<p class="gatha1"> Gāmamajjhena maggena, gacchantasseva bhikkhuno;</p>



<p class="gathalast">‘‘Carissāmī’’ti uppanne, telabhikkhāya mānase.</p>



<p class="hangnum"><a name="para1802"></a><span class="paranum">1802</span>.</p>



<p class="gatha1"> Āpucchitvāva gantabbaṃ, passe ce bhikkhu vijjati;</p>



<p class="gathalast">Anokkamma carantassa, maggā āpucchanena kiṃ?</p>



<p class="hangnum"><a name="para1803"></a><span class="paranum">1803</span>.</p>



<p class="gatha1"> Tikapācittiyaṃ<a name="V0.0146"></a>, kāle, vikāloyanti saññino;</p>



<p class="gathalast">Kāle vematikassāpi, hoti āpatti dukkaṭaṃ.</p>



<p class="hangnum"><a name="para1804"></a><span class="paranum">1804</span>.</p>



<p class="gatha1"> Āpucchitvāva santaṃ vā, anāpucchā asantakaṃ;</p>



<p class="gathalast">Kicce accāyike vāpi, pavisantassa bhikkhuno.</p>



<p class="hangnum"><a name="para1805"></a><span class="paranum">1805</span>.</p>



<p class="gatha1"> Gacchato antarārāmaṃ, bhikkhunīnaṃ upassayaṃ;</p>



<p class="gathalast">Tathā āsanasālaṃ vā, titthiyānaṃ upassayaṃ.</p>



<p class="hangnum"><a name="para1806"></a><span class="paranum">1806</span>.</p>



<p class="gatha1"> Siyā gāmena maggo ce, anāpattāpadāsupi;</p>



<p class="gathalast">Samuṭṭhānādayo sabbe, kathinena samā matā.</p>



<p class="hangnum"><a name="para1807"></a><span class="paranum">1807</span>.</p>



<p class="gatha1"> Na kevalamanāpucchā, abandhitvā ca bandhanaṃ;</p>



<p class="gathalast">Apārupitvā saṅghāṭiṃ, gacchatopinavajjatā.</p>



<p class="centered">Vikālagāmappavesanakathā.</p>



<p class="hangnum"><a name="para1808"></a><span class="paranum">1808</span>.</p>



<p class="gatha1"> Aṭṭhidantamayaṃ <a name="M0.0168"></a> sūci-gharaṃ vāpi visāṇajaṃ;</p>



<p class="gathalast">Kārāpane ca karaṇe, bhikkhuno hoti dukkaṭaṃ.</p>



<p class="hangnum"><a name="para1809"></a><span class="paranum">1809</span>.</p>



<p class="gatha1"> Lābhe bhedanakaṃ tassa, pācittiyamudīritaṃ;</p>



<p class="gathalast">Aññassatthāya karaṇe, tathā kārāpanepi ca.</p>



<p class="hangnum"><a name="para1810"></a><span class="paranum">1810</span>.</p>



<p class="gatha1"> Aññena ca kataṃ laddhā, dukkaṭaṃ paribhuñjato;</p>



<p class="gathalast">Anāpattāraṇike vidhe, gaṇṭhikañjanikāsupi.</p>



<p class="hangnum"><a name="para1811"></a><span class="paranum">1811</span>.</p>



<p class="gatha1"> Dakapuñchaniyā vāsi-jaṭe ummattakādino;</p>



<p class="gathalast">Samuṭṭhānādayo nayā, sañcarittasamā matā.</p>



<p class="centered">Sūcigharakathā.</p>



<p class="hangnum"><a name="para1812"></a><span class="paranum">1812</span>.</p>



<p class="gatha1"> Navaṃ mañcampi pīṭhaṃ vā, kārāpentena bhikkhunā;</p>



<p class="gathalast">Aṭṭhaṅgulappamāṇena, sugataṅgulato pana.</p>



<p class="hangnum"><a name="para1813"></a><span class="paranum">1813</span>.</p>



<p class="gatha1"> Kārāpetabbamevaṃ tu, ṭhapetvā heṭṭhimāṭaniṃ;</p>



<p class="gathalast">Sacchedā tassa pācitti, tamatikkamato siyā.</p>



<p class="hangnum"><a name="para1814"></a><span class="paranum">1814</span>.</p>



<p class="gatha1"> Aññassatthāya karaṇe, tathā kārāpanepi ca;</p>



<p class="gathalast">Aññena ca kataṃ laddhā, dukkaṭaṃ paribhuñjato.</p>



<p class="hangnum"><a name="para1815"></a><span class="paranum">1815</span>.</p>



<p class="gatha1"> Anāpatti <a name="V0.0147"></a> pamāṇena, karontassappamāṇikaṃ;</p>



<p class="gathalast">Labhitvā tassa pādesu, chinditvā paribhuñjato.</p>



<p class="hangnum"><a name="para1816"></a><span class="paranum">1816</span>.</p>



<p class="gatha1"> Neva chinditukāmo ce, nikhaṇitvā pamāṇato;</p>



<p class="gathalast">Uttānaṃ vāpi aṭṭaṃ vā, bandhitvā paribhuñjato.</p>



<p class="centered">Mañcakathā.</p>



<p class="hangnum"><a name="para1817"></a><span class="paranum">1817</span>.</p>



<p class="gatha1"> Mañcaṃ vā pana pīṭhaṃ vā, tūlonaddhaṃ kareyya yo;</p>



<p class="gathalast">Tassuddālanakaṃ vuttaṃ, pācittiyamanītinā.</p>



<p class="hangnum"><a name="para1818"></a><span class="paranum">1818</span>.</p>



<p class="gatha1"> Anāpatti <a name="M0.0169"></a> panāyoge, bandhane aṃsabaddhake;</p>



<p class="gathalast">Bibbohane parissāve, thavikādīsu bhikkhuno.</p>



<p class="hangnum"><a name="para1819"></a><span class="paranum">1819</span>.</p>



<p class="gatha1"> Aññena ca kataṃ laddhā, uddāletvā nisevato;</p>



<p class="gathalast">Anantarassimassāpi, sañcarittasamā nayā.</p>



<p class="centered">Tūlonaddhakathā.</p>



<p class="hangnum"><a name="para1820"></a><span class="paranum">1820</span>.</p>



<p class="gatha1"> Nisīdanaṃ karontena, kātabbaṃ tu pamāṇato;</p>



<p class="gathalast">Pamāṇātikkame tassa, payoge dukkaṭaṃ siyā.</p>



<p class="hangnum"><a name="para1821"></a><span class="paranum">1821</span>.</p>



<p class="gatha1"> Paṭilābhena sacchedaṃ, pācittiyamudīritaṃ;</p>



<p class="gathalast">Dvīsu ṭhānesu phāletvā, tassa tisso dasā siyuṃ.</p>



<p class="hangnum"><a name="para1822"></a><span class="paranum">1822</span>.</p>



<p class="gatha1"> Anāpatti pamāṇena, karontassa tadūnakaṃ;</p>



<p class="gathalast">Vitānādiṃ karontassa, sañcarittasamā nayā.</p>



<p class="centered">Nisīdanakathā.</p>



<p class="hangnum"><a name="para1823"></a><span class="paranum">1823</span>.</p>



<p class="gatha1"> Roge kaṇḍupaṭicchādi, kātabbā hi pamāṇato;</p>



<p class="gathalast">Pamāṇātikkame tassa, payoge dukkaṭaṃ siyā.</p>



<p class="hangnum"><a name="para1824"></a><span class="paranum">1824</span>.</p>



<p class="gatha1"> Paṭilābhena sacchedaṃ, pācittiyamudīritaṃ;</p>



<p class="gathalast">Anāpattinayopettha, anantarasamo mato.</p>



<p class="centered">Kaṇḍupaṭicchādikathā.</p>



<p class="hangnum"><a name="para1825"></a><span class="paranum">1825</span>.</p>



<p class="gatha1"> Pamāṇeneva <a name="V0.0148"></a> kātabbā, tathā vassikasāṭikā;</p>



<p class="gathalast">Pamāṇātikkame tassa, anantarasamo nayo.</p>



<p class="centered">Vassikasāṭikakathā.</p>



<p class="hangnum"><a name="para1826"></a><span class="paranum">1826</span>.</p>



<p class="gatha1"> Cīvarena <a name="M0.0170"></a> sace tulya-ppamāṇaṃ sugatassa tu;</p>



<p class="gathalast">Cīvaraṃ bhikkhu kāreyya, karaṇe dukkaṭaṃ siyā.</p>



<p class="hangnum"><a name="para1827"></a><span class="paranum">1827</span>.</p>



<p class="gatha1"> Paṭilābhena sacchedaṃ, pācittiyamudīritaṃ;</p>



<p class="gathalast">Anantarasamoyeva, anāpattinayo mato.</p>



<p class="hangnum"><a name="para1828"></a><span class="paranum">1828</span>.</p>



<p class="gatha1"> Dīghaso ca pamāṇena, nava tassa vidatthiyo;</p>



<p class="gathalast">Tiriyaṃ cha viniddiṭṭhā, sugatassa vidatthiyā.</p>



<p class="hangnum"><a name="para1829"></a><span class="paranum">1829</span>.</p>



<p class="gatha1"> Aññena ca kataṃ laddhā, sevato dukkaṭaṃ bhave;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Nandakathā.</p>



<p class="centered">Rājavaggo navamo.</p>



<p class="centered">Iti vinayavinicchaye pācittiyakathā niṭṭhitā.</p>



<p class="title">Pāṭidesanīyakathā</p>



<p class="hangnum"><a name="para1830"></a><span class="paranum">1830</span>.</p>



<p class="gatha1"> Yo cantaragharaṃ bhikkhu, paviṭṭhāya tu hatthato;</p>



<p class="gathalast">Aññātikāya yaṃ kiñci, tassa bhikkhuniyā pana.</p>



<p class="hangnum"><a name="para1831"></a><span class="paranum">1831</span>.</p>



<p class="gatha1"> Sahatthā paṭiggaṇheyya, khādanaṃ bhojanampi vā;</p>



<p class="gathalast">Gahaṇe dukkaṭaṃ bhoge, pāṭidesaniyaṃ siyā.</p>



<p class="hangnum"><a name="para1832"></a><span class="paranum">1832</span>.</p>



<p class="gatha1"> Rathikāyapi vā byūhe, sandhisiṅghāṭakesu vā;</p>



<p class="gathalast">Hatthisālādike ṭhatvā, gaṇhatopi ayaṃ nayo.</p>



<p class="hangnum"><a name="para1833"></a><span class="paranum">1833</span>.</p>



<p class="gatha1"> Rathikāya <a name="V0.0149"></a> sace ṭhatvā, deti bhikkhuni bhojanaṃ;</p>



<p class="gathalast">Āpatti antarārāme, ṭhatvā gaṇhāti bhikkhu ce.</p>



<p class="hangnum"><a name="para1834"></a><span class="paranum">1834</span>.</p>



<p class="gatha1"> Etthantaragharaṃ tassā, paviṭṭhāya hi vākyato;</p>



<p class="gathalast">Bhikkhussa ca ṭhitaṭṭhānaṃ, nappamāṇanti vaṇṇitaṃ.</p>



<p class="hangnum"><a name="para1835"></a><span class="paranum">1835</span>.</p>



<p class="gatha1"> Tasmā <a name="M0.0171"></a> bhikkhuniyā ṭhatvā, ārāmādīsu dentiyā;</p>



<p class="gathalast">Vīthiyādīsu ce ṭhatvā, na doso paṭigaṇhato.</p>



<p class="hangnum"><a name="para1836"></a><span class="paranum">1836</span>.</p>



<p class="gatha1"> Yāmakālikasattāha-kālikaṃ yāvajīvikaṃ;</p>



<p class="gathalast">Āhāratthāya gahaṇe, ajjhohāre ca dukkaṭaṃ.</p>



<p class="hangnum"><a name="para1837"></a><span class="paranum">1837</span>.</p>



<p class="gatha1"> Āmisena asambhinna-rasaṃ sandhāya bhāsitaṃ;</p>



<p class="gathalast">Pāṭidesaniyāpatti, sambhinnekarase siyā.</p>



<p class="hangnum"><a name="para1838"></a><span class="paranum">1838</span>.</p>



<p class="gatha1"> Ekatoupasampanna-hatthato paṭigaṇhato;</p>



<p class="gathalast">Kālikānaṃ catunnampi, āhāratthāya dukkaṭaṃ.</p>



<p class="hangnum"><a name="para1839"></a><span class="paranum">1839</span>.</p>



<p class="gatha1"> Ñātikāyapi aññāti-saññino vimatissa vā;</p>



<p class="gathalast">Dukkaṭaṃ ñātisaññissa, tathā aññātikāya vā.</p>



<p class="hangnum"><a name="para1840"></a><span class="paranum">1840</span>.</p>



<p class="gatha1"> Dāpentiyā anāpatti, dadamānāya vā pana;</p>



<p class="gathalast">Nikkhipitvāntarārāmā-dīsu ṭhatvāpi dentiyā.</p>



<p class="hangnum"><a name="para1841"></a><span class="paranum">1841</span>.</p>



<p class="gatha1"> Gāmato nīharitvā vā, deti ce bahi vaṭṭati;</p>



<p class="gathalast">‘‘Paccaye sati bhuñjā’’ti, deti ce kālikattayaṃ.</p>



<p class="hangnum"><a name="para1842"></a><span class="paranum">1842</span>.</p>



<p class="gatha1"> Hatthato sāmaṇerīnaṃ, sikkhamānāya vā tathā;</p>



<p class="gathalast">Idaṃ eḷakalomena, samuṭṭhānaṃ samaṃ mataṃ.</p>



<p class="centered">Paṭhamapāṭidesanīyakathā.</p>



<p class="hangnum"><a name="para1843"></a><span class="paranum">1843</span>.</p>



<p class="gatha1"> Avutte ‘‘apasakkā’’ti, ekenāpi ca bhikkhunā;</p>



<p class="gathalast">Sacejjhoharaṇatthāya, āmisaṃ paṭigaṇhati.</p>



<p class="hangnum"><a name="para1844"></a><span class="paranum">1844</span>.</p>



<p class="gatha1"> Gahaṇe dukkaṭaṃ bhoge, pāṭidesaniyaṃ siyā;</p>



<p class="gathalast">Ekatoupasampannaṃ, na vārentassa dukkaṭaṃ.</p>



<p class="hangnum"><a name="para1845"></a><span class="paranum">1845</span>.</p>



<p class="gatha1"> Tathevānupasampannā-yupasampannasaññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1846"></a><span class="paranum">1846</span>.</p>



<p class="gatha1"> Anāpattittano <a name="M0.0172"></a><a name="V0.0150"></a> bhattaṃ, padāpeti na deti ce;</p>



<p class="gathalast">Tathā aññassa bhattaṃ vā, na dāpeti padeti ce.</p>



<p class="hangnum"><a name="para1847"></a><span class="paranum">1847</span>.</p>



<p class="gatha1"> Yaṃ na dinnaṃ taṃ dāpeti, na dinnaṃ yattha vāpi ca;</p>



<p class="gathalast">Tattha tampi ca sabbesaṃ, samaṃ dāpeti bhikkhunī.</p>



<p class="hangnum"><a name="para1848"></a><span class="paranum">1848</span>.</p>



<p class="gatha1"> Vosāsantī ṭhitā sikkha-mānā vā sāmaṇerikā;</p>



<p class="gathalast">Bhojanāni ca pañceva, vinā, ummattakādino.</p>



<p class="hangnum"><a name="para1849"></a><span class="paranum">1849</span>.</p>



<p class="gatha1"> Kathinena samuṭṭhānaṃ, samānanti pakāsitaṃ;</p>



<p class="gathalast">Kriyākriyamidaṃ vuttaṃ, ticittañca tivedanaṃ.</p>



<p class="centered">Dutiyapāṭidesanīyakathā.</p>



<p class="hangnum"><a name="para1850"></a><span class="paranum">1850</span>.</p>



<p class="gatha1"> Sekkhanti sammate bhikkhu, laddhasammutike kule;</p>



<p class="gathalast">Gharūpacārokkamanā, pubbeva animantito.</p>



<p class="hangnum"><a name="para1851"></a><span class="paranum">1851</span>.</p>



<p class="gatha1"> Agilāno gahetvā ce, paribhuñjeyya āmisaṃ;</p>



<p class="gathalast">Gahaṇe dukkaṭaṃ bhoge, pāṭidesaniyaṃ siyā.</p>



<p class="hangnum"><a name="para1852"></a><span class="paranum">1852</span>.</p>



<p class="gatha1"> Yāmakālikasattāha-kālike yāvajīvike;</p>



<p class="gathalast">Gahaṇe paribhoge ca, hoti āpatti dukkaṭaṃ.</p>



<p class="hangnum"><a name="para1853"></a><span class="paranum">1853</span>.</p>



<p class="gatha1"> Asekkhasammate sekkha-sammatanti ca saññino;</p>



<p class="gathalast">Tattha vematikassāpi, tatheva paridīpitaṃ.</p>



<p class="hangnum"><a name="para1854"></a><span class="paranum">1854</span>.</p>



<p class="gatha1"> Anāpatti gilānassa, gilānassāvasesake;</p>



<p class="gathalast">Nimantitassa vā bhikkhā, aññesaṃ tattha dīyati.</p>



<p class="hangnum"><a name="para1855"></a><span class="paranum">1855</span>.</p>



<p class="gatha1"> Gharato nīharitvā vā, denti ce yattha katthaci;</p>



<p class="gathalast">Niccabhattādike vāpi, tathā ummattakādino.</p>



<p class="hangnum"><a name="para1856"></a><span class="paranum">1856</span>.</p>



<p class="gatha1"> Anāgate hi bhikkhumhi, gharato paṭhamaṃ pana;</p>



<p class="gathalast">Nīharitvā sace dvāre, sampatte denti vaṭṭati.</p>



<p class="hangnum"><a name="para1857"></a><span class="paranum">1857</span>.</p>



<p class="gatha1"> Bhikkhuṃ <a name="M0.0173"></a> pana ca disvāva, nīharitvāna gehato;</p>



<p class="gathalast">Na vaṭṭati sace denti, samuṭṭhāneḷakūpamaṃ.</p>



<p class="centered">Tatiyapāṭidesanīyakathā.</p>



<p class="hangnum"><a name="para1858"></a><span class="paranum">1858</span>.</p>



<p class="gatha1"> Gahaṭṭhenāgahaṭṭhena<a name="V0.0151"></a>, itthiyā purisena vā;</p>



<p class="gathalast">Ārāmaṃ upacāraṃ vā, pavisitvā sace pana.</p>



<p class="hangnum"><a name="para1859"></a><span class="paranum">1859</span>.</p>



<p class="gatha1"> ‘‘Itthannāmassa te bhattaṃ, yāgu vā āharīyati’’;</p>



<p class="gathalast">Evamārocitaṃ vuttaṃ, paṭisaṃviditanti hi.</p>



<p class="hangnum"><a name="para1860"></a><span class="paranum">1860</span>.</p>



<p class="gatha1"> Āharīyatu taṃ pacchā, yathārocitameva vā;</p>



<p class="gathalast">Tassa vā parivārampi, aññaṃ katvā bahuṃ pana.</p>



<p class="hangnum"><a name="para1861"></a><span class="paranum">1861</span>.</p>



<p class="gatha1"> Yāguyā viditaṃ katvā, pūvaṃ bhattaṃ haranti ce;</p>



<p class="gathalast">Idampi viditaṃ vuttaṃ, vaṭṭatīti <span class="bld">kurundiyaṃ</span>.</p>



<p class="hangnum"><a name="para1862"></a><span class="paranum">1862</span>.</p>



<p class="gatha1"> Kulāni pana aññāni, deyyadhammaṃ panattano;</p>



<p class="gathalast">Haranti tena saddhiṃ ce, sabbaṃ vaṭṭati tampi ca.</p>



<p class="hangnum"><a name="para1863"></a><span class="paranum">1863</span>.</p>



<p class="gatha1"> Anārocitamevaṃ yaṃ, yaṃ ārāmamanābhataṃ;</p>



<p class="gathalast">Taṃ asaṃviditaṃ nāma, sahadhammikañāpitaṃ.</p>



<p class="hangnum"><a name="para1864"></a><span class="paranum">1864</span>.</p>



<p class="gatha1"> Yaṃ asaṃviditaṃ katvā, ābhataṃ pana taṃ bahi;</p>



<p class="gathalast">Ārāmaṃ pana pesetvā, kārāpetvā tamāhare.</p>



<p class="hangnum"><a name="para1865"></a><span class="paranum">1865</span>.</p>



<p class="gatha1"> Gantvā vā antarāmagge, gahetabbaṃ tu bhikkhunā;</p>



<p class="gathalast">Sace evamakatvā taṃ, ārāme upacārato.</p>



<p class="hangnum"><a name="para1866"></a><span class="paranum">1866</span>.</p>



<p class="gatha1"> Gahetvājjhoharantassa, gahaṇe dukkaṭaṃ siyā;</p>



<p class="gathalast">Ajjhohārapayogesu, pāṭidesaniyaṃ mataṃ.</p>



<p class="hangnum"><a name="para1867"></a><span class="paranum">1867</span>.</p>



<p class="gatha1"> Paṭisaṃviditeyeva, asaṃviditasaññino;</p>



<p class="gathalast">Tattha vematikassāpi, hoti āpatti dukkaṭaṃ.</p>



<p class="hangnum"><a name="para1868"></a><span class="paranum">1868</span>.</p>



<p class="gatha1"> Paṭisaṃvidite <a name="M0.0174"></a> tassa, gilānassāvasesake;</p>



<p class="gathalast">Bahārāme gahetvā vā, antoyevassa bhuñjato.</p>



<p class="hangnum"><a name="para1869"></a><span class="paranum">1869</span>.</p>



<p class="gatha1"> Tatthajātaphalādīni, anāpatteva khādato;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Catutthapāṭidesanīyakathā.</p>



<p class="centered">Iti vinayavinicchaye pāṭidesanīyakathā niṭṭhitā.</p>



<p class="title">Sekhiyakathā</p>



<p class="hangnum"><a name="para1870"></a><span class="paranum">1870</span>.</p>



<p class="gatha1"> Yo <a name="V0.0152"></a> anādariyeneva, purato pacchatopi vā;</p>



<p class="gathalast">Olambetvā nivāseyya, tassa cāpatti dukkaṭaṃ.</p>



<p class="hangnum"><a name="para1871"></a><span class="paranum">1871</span>.</p>



<p class="gatha1"> Hatthisoṇḍāditulyaṃ tu, nivāsentassa dukkaṭaṃ;</p>



<p class="gathalast">Āpattibhīrunā niccaṃ, vatthabbaṃ parimaṇḍalaṃ.</p>



<p class="hangnum"><a name="para1872"></a><span class="paranum">1872</span>.</p>



<p class="gatha1"> Jāṇumaṇḍalato heṭṭhā, aṭṭhaṅgulappamāṇakaṃ;</p>



<p class="gathalast">Otāretvā nivatthabbaṃ, tato ūnaṃ na vaṭṭati.</p>



<p class="hangnum"><a name="para1873"></a><span class="paranum">1873</span>.</p>



<p class="gatha1"> Asañciccāsatissāpi, ajānantassa kevalaṃ;</p>



<p class="gathalast">Anāpatti gilānassā-padāsummattakādino.</p>



<p class="centered">Parimaṇḍalakathā.</p>



<p class="hangnum"><a name="para1874"></a><span class="paranum">1874</span>.</p>



<p class="gatha1"> Ubho koṇe samaṃ katvā, sādaraṃ parimaṇḍalaṃ;</p>



<p class="gathalast">Katvā pārupitabbevaṃ, akarontassa dukkaṭaṃ.</p>



<p class="hangnum"><a name="para1875"></a><span class="paranum">1875</span>.</p>



<p class="gatha1"> Avisesena vuttaṃ tu, idaṃ sikkhāpadadvayaṃ;</p>



<p class="gathalast">Tasmā ghare vihāre vā, kattabbaṃ parimaṇḍalaṃ.</p>



<p class="centered">Dutiyaṃ.</p>



<p class="hangnum"><a name="para1876"></a><span class="paranum">1876</span>.</p>



<p class="gatha1"> Gaṇṭhikaṃ <a name="M0.0175"></a> paṭimuñcitvā, katvā koṇe ubho samaṃ;</p>



<p class="gathalast">Chādetvā maṇibandhañca, gantabbaṃ gīvameva ca.</p>



<p class="hangnum"><a name="para1877"></a><span class="paranum">1877</span>.</p>



<p class="gatha1"> Tathā akatvā bhikkhussa, jattūnipi urampi ca;</p>



<p class="gathalast">Vivaritvā yathākāmaṃ, gacchato hoti dukkaṭaṃ.</p>



<p class="centered">Tatiyaṃ.</p>



<p class="hangnum"><a name="para1878"></a><span class="paranum">1878</span>.</p>



<p class="gatha1"> Galavāṭakato uddhaṃ, sīsañca maṇibandhato;</p>



<p class="gathalast">Hatthe piṇḍikamaṃsamhā, heṭṭhā pāde ubhopi ca.</p>



<p class="hangnum"><a name="para1879"></a><span class="paranum">1879</span>.</p>



<p class="gatha1"> Vivaritvāvasesañca<a name="V0.0153"></a>, chādetvā ce nisīdati;</p>



<p class="gathalast">Hoti so suppaṭicchanno, doso vāsūpagassa na.</p>



<p class="centered">Catutthaṃ.</p>



<p class="hangnum"><a name="para1880"></a><span class="paranum">1880</span>.</p>



<p class="gatha1"> Hatthaṃ vā pana pādaṃ vā, acālentena bhikkhunā;</p>



<p class="gathalast">Suvinītena gantabbaṃ, chaṭṭhe natthi visesatā.</p>



<p class="centered">Pañcamachaṭṭhāni.</p>



<p class="hangnum"><a name="para1881"></a><span class="paranum">1881</span>.</p>



<p class="gatha1"> Satīmatāvikārena, yugamattañca pekkhinā;</p>



<p class="gathalast">Susaṃvutena gantabbaṃ, bhikkhunokkhittacakkhunā.</p>



<p class="hangnum"><a name="para1882"></a><span class="paranum">1882</span>.</p>



<p class="gatha1"> Yattha katthaci hi ṭṭhāne, ekasmiṃ antare ghare;</p>



<p class="gathalast">Ṭhatvā parissayābhāvaṃ, oloketumpi vaṭṭati.</p>



<p class="hangnum"><a name="para1883"></a><span class="paranum">1883</span>.</p>



<p class="gatha1"> Yo anādariyaṃ katvā, olokento tahiṃ tahiṃ;</p>



<p class="gathalast">Sacentaraghare yāti, dukkaṭaṃ aṭṭhamaṃ tathā.</p>



<p class="centered">Sattamaṭṭhamāni.</p>



<p class="hangnum"><a name="para1884"></a><span class="paranum">1884</span>.</p>



<p class="gatha1"> Ekato <a name="M0.0176"></a> ubhato vāpi, hutvā ukkhittacīvaro;</p>



<p class="gathalast">Indakhīlakato anto, gacchato hoti dukkaṭaṃ.</p>



<p class="centered">Navamaṃ.</p>



<p class="hangnum"><a name="para1885"></a><span class="paranum">1885</span>.</p>



<p class="gatha1"> Tathā nisinnakālepi, nīharantena kuṇḍikaṃ;</p>



<p class="gathalast">Anukkhipitvā dātabbā, doso vāsūpagassa na.</p>



<p class="centered">Dasamaṃ.</p>



<p class="centered">Paṭhamo vaggo.</p>



<p class="hangnum"><a name="para1886"></a><span class="paranum">1886</span>.</p>



<p class="gatha1"> Na vaṭṭati hasantena, gantuñceva nisīdituṃ;</p>



<p class="gathalast">Vatthusmiṃ hasanīyasmiṃ, sitamattaṃ tu vaṭṭati.</p>



<p class="centered">Paṭhamadutiyāni.</p>



<p class="hangnum"><a name="para1887"></a><span class="paranum">1887</span>.</p>



<p class="gatha1"> Appasaddena <a name="V0.0154"></a> gantabbaṃ, catutthepi ayaṃ nayo;</p>



<p class="gathalast">Mahāsaddaṃ karontassa, ubhayatthāpi dukkaṭaṃ.</p>



<p class="centered">Tatiyacatutthāni.</p>



<p class="hangnum"><a name="para1888"></a><span class="paranum">1888</span>.</p>



<p class="gatha1"> Kāyappacālakaṃ katvā, bāhusīsappacālakaṃ;</p>



<p class="gathalast">Gacchato dukkaṭaṃ hoti, tatheva ca nisīdato.</p>



<p class="hangnum"><a name="para1889"></a><span class="paranum">1889</span>.</p>



<p class="gatha1"> Kāyaṃ bāhuñca sīsañca, paggahetvā ujuṃ pana;</p>



<p class="gathalast">Gantabbamāsitabbañca, sameniriyāpathena tu.</p>



<p class="hangnum"><a name="para1890"></a><span class="paranum">1890</span>.</p>



<p class="gatha1"> Nisīdanena yuttesu, tīsu vāsūpagassa hi;</p>



<p class="gathalast">Anāpattīti ñātabbaṃ, viññunā vinayaññunā.</p>



<p class="centered">Dutiyo vaggo.</p>



<p class="hangnum"><a name="para1891"></a><span class="paranum">1891</span>.</p>



<p class="gatha1"> Khambhaṃ <a name="M0.0177"></a> katvā sasīsaṃ vā, pārupitvāna gacchato;</p>



<p class="gathalast">Dukkaṭaṃ muninā vuttaṃ, tathā ukkuṭikāya vā.</p>



<p class="hangnum"><a name="para1892"></a><span class="paranum">1892</span>.</p>



<p class="gatha1"> Hatthapallatthikāyāpi, dussapallatthikāya vā;</p>



<p class="gathalast">Tassantaraghare hoti, nisīdantassa dukkaṭaṃ.</p>



<p class="hangnum"><a name="para1893"></a><span class="paranum">1893</span>.</p>



<p class="gatha1"> Dutiye ca catutthe ca, chaṭṭhe vāsūpagassa tu;</p>



<p class="gathalast">Anāpattīti sāruppā, chabbīsati pakāsitā.</p>



<p class="centered">Chaṭṭhaṃ.</p>



<p class="hangnum"><a name="para1894"></a><span class="paranum">1894</span>.</p>



<p class="gatha1"> Sakkaccaṃ satiyuttena, bhikkhunā pattasaññinā;</p>



<p class="gathalast">Piṇḍapāto gahetabbo, samasūpova viññunā.</p>



<p class="hangnum"><a name="para1895"></a><span class="paranum">1895</span>.</p>



<p class="gatha1"> Sūpo bhattacatubbhāgo, ‘‘samasūpo’’ti vuccati;</p>



<p class="gathalast">Muggamāsakulatthānaṃ, sūpo ‘‘sūpo’’ti vuccati.</p>



<p class="hangnum"><a name="para1896"></a><span class="paranum">1896</span>.</p>



<p class="gatha1"> Anāpatti asañcicca, gilānassa raserase;</p>



<p class="gathalast">Tatheva ñātakādīnaṃ, aññatthāya dhanena vā.</p>



<p class="centered">Sattamaṭṭhamanavamāni.</p>



<p class="hangnum"><a name="para1897"></a><span class="paranum">1897</span>.</p>



<p class="gatha1"> Antolekhāpamāṇena<a name="V0.0155"></a>, pattassa mukhavaṭṭiyā;</p>



<p class="gathalast">Pūritova gahetabbo, adhiṭṭhānūpagassa tu.</p>



<p class="hangnum"><a name="para1898"></a><span class="paranum">1898</span>.</p>



<p class="gatha1"> Tattha thūpīkataṃ katvā, gaṇhato yāvakālikaṃ;</p>



<p class="gathalast">Yaṃ kiñci pana bhikkhussa, hoti āpatti dukkaṭaṃ.</p>



<p class="hangnum"><a name="para1899"></a><span class="paranum">1899</span>.</p>



<p class="gatha1"> Adhiṭṭhānūpage patte, kālikattayameva ca;</p>



<p class="gathalast">Sese thūpīkataṃ sabbaṃ, vaṭṭateva na saṃsayo.</p>



<p class="hangnum"><a name="para1900"></a><span class="paranum">1900</span>.</p>



<p class="gatha1"> Dvīsu pattesu bhattaṃ tu, gahetvā pattamekakaṃ;</p>



<p class="gathalast">Pūretvā yadi peseti, bhikkhūnaṃ pana vaṭṭati.</p>



<p class="hangnum"><a name="para1901"></a><span class="paranum">1901</span>.</p>



<p class="gatha1"> Patte <a name="M0.0178"></a> pakkhippamānaṃ yaṃ, ucchukhaṇḍaphalādikaṃ;</p>



<p class="gathalast">Orohati sace heṭṭhā, na taṃ thūpīkataṃ siyā.</p>



<p class="hangnum"><a name="para1902"></a><span class="paranum">1902</span>.</p>



<p class="gatha1"> Pupphatakkolakādīnaṃ, ṭhapetvā ce vaṭaṃsakaṃ;</p>



<p class="gathalast">Dinnaṃ ayāvakālittā, na taṃ thūpīkataṃ siyā.</p>



<p class="hangnum"><a name="para1903"></a><span class="paranum">1903</span>.</p>



<p class="gatha1"> Vaṭaṃsakaṃ tu pūvassa, ṭhapetvā odanopari;</p>



<p class="gathalast">Piṇḍapātaṃ sace denti, idaṃ thūpīkataṃ siyā.</p>



<p class="hangnum"><a name="para1904"></a><span class="paranum">1904</span>.</p>



<p class="gatha1"> Bhattassūpari paṇṇaṃ vā, thālakaṃ vāpi kiñcipi;</p>



<p class="gathalast">Ṭhapetvā paripūretvā, sace gaṇhāti vaṭṭati.</p>



<p class="hangnum"><a name="para1905"></a><span class="paranum">1905</span>.</p>



<p class="gatha1"> Paṭiggahetumevassa, taṃ tu sabbaṃ na vaṭṭati;</p>



<p class="gathalast">Gahitaṃ sugahitaṃ, pacchā, bhuñjitabbaṃ yathāsukhaṃ.</p>



<p class="centered">Tatiyo vaggo.</p>



<p class="hangnum"><a name="para1906"></a><span class="paranum">1906</span>.</p>



<p class="gatha1"> Paṭhamaṃ dutiyaṃ vutta-nayaṃ tu tatiye pana;</p>



<p class="gathalast">Uparodhimadassetvā, bhottabbaṃ paṭipāṭiyā.</p>



<p class="hangnum"><a name="para1907"></a><span class="paranum">1907</span>.</p>



<p class="gatha1"> Aññesaṃ attano bhattaṃ, ākiraṃ pana bhājane;</p>



<p class="gathalast">Natthomasati ce doso, tathā uttaribhaṅgakaṃ.</p>



<p class="centered">Tatiyaṃ.</p>



<p class="hangnum"><a name="para1908"></a><span class="paranum">1908</span>.</p>



<p class="gatha1"> Catutthe yaṃ tu vattabbaṃ, vuttaṃ pubbe asesato;</p>



<p class="gathalast">Pañcame matthakaṃ doso, madditvā paribhuñjato.</p>



<p class="hangnum"><a name="para1909"></a><span class="paranum">1909</span>.</p>



<p class="gatha1"> Anāpatti <a name="V0.0156"></a> gilānassa, parittepi ca sesake;</p>



<p class="gathalast">Ekato pana madditvā, saṃkaḍḍhitvāna bhuñjato.</p>



<p class="centered">Catutthapañcamāni.</p>



<p class="hangnum"><a name="para1910"></a><span class="paranum">1910</span>.</p>



<p class="gatha1"> Yo <a name="M0.0179"></a> bhiyyokamyatāhetu, sūpaṃ vā byañjanampi vā;</p>



<p class="gathalast">Paṭicchādeyya bhattena, tassa cāpatti dukkaṭaṃ.</p>



<p class="centered">Chaṭṭhaṃ.</p>



<p class="hangnum"><a name="para1911"></a><span class="paranum">1911</span>.</p>



<p class="gatha1"> Viññattiyaṃ tu vattabbaṃ, apubbaṃ natthi kiñcipi;</p>



<p class="gathalast">Aṭṭhame pana ujjhāne, gilānopi na muccati.</p>



<p class="hangnum"><a name="para1912"></a><span class="paranum">1912</span>.</p>



<p class="gatha1"> ‘‘Dassāmi dāpessāmī’’ti, olokentassa bhikkhuno;</p>



<p class="gathalast">Anāpattīti ñātabbaṃ, na ca ujjhānasaññino.</p>



<p class="centered">Aṭṭhamaṃ.</p>



<p class="hangnum"><a name="para1913"></a><span class="paranum">1913</span>.</p>



<p class="gatha1"> Mahantaṃ pana moraṇḍaṃ, kukkuṭaṇḍañca khuddakaṃ;</p>



<p class="gathalast">Tesaṃ majjhappamāṇena, kattabbo kabaḷo pana.</p>



<p class="hangnum"><a name="para1914"></a><span class="paranum">1914</span>.</p>



<p class="gatha1"> Khajjake pana sabbattha, mūlakhādaniyādike;</p>



<p class="gathalast">Phalāphale anāpatti, gilānummattakādino.</p>



<p class="centered">Navamaṃ.</p>



<p class="hangnum"><a name="para1915"></a><span class="paranum">1915</span>.</p>



<p class="gatha1"> Adīgho pana kātabbo, ālopo parimaṇḍalo;</p>



<p class="gathalast">Khajjatuttaribhaṅgasmiṃ, anāpatti phalāphale.</p>



<p class="centered">Dasamaṃ.</p>



<p class="centered">Catuttho vaggo.</p>



<p class="hangnum"><a name="para1916"></a><span class="paranum">1916</span>.</p>



<p class="gatha1"> Anāhaṭe mukhadvāraṃ, appatte kabaḷe pana;</p>



<p class="gathalast">Attano ca mukhadvāraṃ, vivarantassa dukkaṭaṃ.</p>



<p class="centered">Paṭhamaṃ.</p>



<p class="hangnum"><a name="para1917"></a><span class="paranum">1917</span>.</p>



<p class="gatha1"> Mukhe <a name="M0.0180"></a><a name="V0.0157"></a> ca sakalaṃ hatthaṃ, pakkhipantassa dukkaṭaṃ;</p>



<p class="gathalast">Mukhe ca kabaḷaṃ katvā, kathetuṃ na ca vaṭṭati.</p>



<p class="hangnum"><a name="para1918"></a><span class="paranum">1918</span>.</p>



<p class="gatha1"> Vacanaṃ yattakenassa, paripuṇṇaṃ na hoti hi;</p>



<p class="gathalast">Mukhasmiṃtattake sante, byāharantassa dukkaṭaṃ.</p>



<p class="hangnum"><a name="para1919"></a><span class="paranum">1919</span>.</p>



<p class="gatha1"> Mukhe harītakādīni, pakkhipitvā katheti yo;</p>



<p class="gathalast">Vacanaṃ paripuṇṇaṃ ce, kathetuṃ pana vaṭṭati.</p>



<p class="centered">Dutiyatatiyāni.</p>



<p class="hangnum"><a name="para1920"></a><span class="paranum">1920</span>.</p>



<p class="gatha1"> Yo piṇḍukkhepakaṃ bhikkhu, kabaḷacchedakampi vā;</p>



<p class="gathalast">Makkaṭo viya gaṇḍe vā, katvā bhuñjeyya dukkaṭaṃ.</p>



<p class="centered">Catutthapañcamachaṭṭhāni.</p>



<p class="hangnum"><a name="para1921"></a><span class="paranum">1921</span>.</p>



<p class="gatha1"> Niddhunitvāna hatthaṃ vā, bhattaṃ sitthāvakārakaṃ;</p>



<p class="gathalast">Jivhānicchārakaṃ vāpi, tathā ‘‘capu capū’’ti vā.</p>



<p class="hangnum"><a name="para1922"></a><span class="paranum">1922</span>.</p>



<p class="gatha1"> Anādaravaseneva, bhuñjato hoti dukkaṭaṃ;</p>



<p class="gathalast">Sattame aṭṭhame natthi, doso kacavarujjhane.</p>



<p class="centered">Sattamadasamāni.</p>



<p class="centered">Pañcamo vaggo.</p>



<p class="hangnum"><a name="para1923"></a><span class="paranum">1923</span>.</p>



<p class="gatha1"> Katvā evaṃ na bhottabbaṃ, saddaṃ ‘‘suru surū’’ti ca;</p>



<p class="gathalast">Hatthanillehakaṃ vāpi, na ca vaṭṭati bhuñjituṃ.</p>



<p class="hangnum"><a name="para1924"></a><span class="paranum">1924</span>.</p>



<p class="gatha1"> Phāṇitaṃ ghanayāguṃ vā, gahetvā aṅgulīhi taṃ;</p>



<p class="gathalast">Mukhe aṅguliyo bhottuṃ, pavesetvāpi vaṭṭati.</p>



<p class="hangnum"><a name="para1925"></a><span class="paranum">1925</span>.</p>



<p class="gatha1"> Na <a name="M0.0181"></a> patto lehitabbova, ekāyaṅgulikāya vā;</p>



<p class="gathalast">Ekaoṭṭhopi jivhāya, na ca nillehitabbako.</p>



<p class="centered">Catutthaṃ.</p>



<p class="hangnum"><a name="para1926"></a><span class="paranum">1926</span>.</p>



<p class="gatha1"> Sāmisena <a name="V0.0158"></a> tu hatthena, na ca pānīyathālakaṃ;</p>



<p class="gathalast">Gahetabbaṃ, paṭikkhittaṃ, paṭikkūlavasena hi.</p>



<p class="hangnum"><a name="para1927"></a><span class="paranum">1927</span>.</p>



<p class="gatha1"> Puggalassa ca saṅghassa, gahaṭṭhassattanopi ca;</p>



<p class="gathalast">Santako pana saṅkho vā, sarāvaṃ vāpi thālakaṃ.</p>



<p class="hangnum"><a name="para1928"></a><span class="paranum">1928</span>.</p>



<p class="gatha1"> Tasmā na ca gahetabbaṃ, gaṇhato hoti dukkaṭaṃ;</p>



<p class="gathalast">Anāmisena hatthena, gahaṇaṃ pana vaṭṭati.</p>



<p class="centered">Pañcamaṃ.</p>



<p class="hangnum"><a name="para1929"></a><span class="paranum">1929</span>.</p>



<p class="gatha1"> Uddharitvāpi bhinditvā, gahetvā vā paṭiggahe;</p>



<p class="gathalast">Nīharitvā anāpatti, chaḍḍentassa gharā bahi.</p>



<p class="centered">Chaṭṭhaṃ.</p>



<p class="hangnum"><a name="para1930"></a><span class="paranum">1930</span>.</p>



<p class="gatha1"> Chattaṃ yaṃ kiñci hatthena, sarīrāvayavena vā;</p>



<p class="gathalast">Sace dhārayamānassa, dhammaṃ deseti dukkaṭaṃ.</p>



<p class="centered">Sattamaṃ.</p>



<p class="hangnum"><a name="para1931"></a><span class="paranum">1931</span>.</p>



<p class="gatha1"> Ayameva nayo vutto, daṇḍapāṇimhi puggale;</p>



<p class="gathalast">Catuhatthappamāṇova, daṇḍo majjhimahatthato.</p>



<p class="centered">Aṭṭhamaṃ.</p>



<p class="hangnum"><a name="para1932"></a><span class="paranum">1932</span>.</p>



<p class="gatha1"> Tatheva <a name="M0.0182"></a> satthapāṇissa, dhammaṃ deseti dukkaṭaṃ;</p>



<p class="gathalast">Satthapāṇī na hotāsiṃ, sannayhitvā ṭhito pana.</p>



<p class="centered">Navamaṃ.</p>



<p class="hangnum"><a name="para1933"></a><span class="paranum">1933</span>.</p>



<p class="gatha1"> Dhanuṃ sarena saddhiṃ vā, dhanuṃ vā sarameva vā;</p>



<p class="gathalast">Sajiyaṃ nijiyaṃ vāpi, gahetvā dhanudaṇḍakaṃ.</p>



<p class="hangnum"><a name="para1934"></a><span class="paranum">1934</span>.</p>



<p class="gatha1"> Ṭhitassapi nisinnassa, nipannassāpi vā tathā;</p>



<p class="gathalast">Sace deseti saddhammaṃ, hoti āpatti dukkaṭaṃ.</p>



<p class="hangnum"><a name="para1935"></a><span class="paranum">1935</span>.</p>



<p class="gatha1"> Paṭimukkampi <a name="V0.0159"></a> kaṇṭhamhi, dhanuṃ hatthena yāvatā;</p>



<p class="gathalast">Na gaṇhāti naro tāva, dhammaṃ deseyya vaṭṭati.</p>



<p class="centered">Chaṭṭho vaggo.</p>



<p class="hangnum"><a name="para1936"></a><span class="paranum">1936</span>.</p>



<p class="gatha1"> Pādukāruḷhakassāpi, dhammaṃ deseti dukkaṭaṃ;</p>



<p class="gathalast">Akkamitvā ṭhitassāpi, paṭimukkassa vā tathā.</p>



<p class="centered">Paṭhamaṃ.</p>



<p class="hangnum"><a name="para1937"></a><span class="paranum">1937</span>.</p>



<p class="gatha1"> Upāhanagatassāpi, ayameva vinicchayo;</p>



<p class="gathalast">Sabbattha agilānassa, yāne vā sayanepi vā.</p>



<p class="hangnum"><a name="para1938"></a><span class="paranum">1938</span>.</p>



<p class="gatha1"> Nipannassāgilānassa, kaṭasāre chamāya vā;</p>



<p class="gathalast">Pīṭhe mañcepi vā ucce, nisinnena ṭhitena vā.</p>



<p class="hangnum"><a name="para1939"></a><span class="paranum">1939</span>.</p>



<p class="gatha1"> Na ca vaṭṭati desetuṃ, ṭhatvā vā uccabhūmiyaṃ;</p>



<p class="gathalast">Sayanesu gatenāpi, sayanesu gatassa ca.</p>



<p class="hangnum"><a name="para1940"></a><span class="paranum">1940</span>.</p>



<p class="gatha1"> Samāne vāpi ucce vā, nipanne neva vaṭṭati;</p>



<p class="gathalast">Nipannena ṭhitassāpi, nipannassapi vaṭṭati.</p>



<p class="hangnum"><a name="para1941"></a><span class="paranum">1941</span>.</p>



<p class="gatha1"> Nisinnena <a name="M0.0183"></a> nisinnassa, ṭhitassāpi ca vaṭṭati;</p>



<p class="gathalast">Ṭhitasseva ṭhitenāpi, desetumpi tatheva ca.</p>



<p class="centered">Dutiyatatiyacatutthāni.</p>



<p class="hangnum"><a name="para1942"></a><span class="paranum">1942</span>.</p>



<p class="gatha1"> Pallatthikā nisinnassa, agilānassa dehino;</p>



<p class="gathalast">Tathā veṭhitasīsassa, dhammaṃ deseti dukkaṭaṃ.</p>



<p class="hangnum"><a name="para1943"></a><span class="paranum">1943</span>.</p>



<p class="gatha1"> Kesantaṃ vivarāpetvā, deseti yadi vaṭṭati;</p>



<p class="gathalast">Sasīsaṃ pārutassāpi, ayameva vinicchayo.</p>



<p class="centered">Pañcamachaṭṭhasattamāni.</p>



<p class="hangnum"><a name="para1944"></a><span class="paranum">1944</span>.</p>



<p class="gatha1"> Aṭṭhame <a name="V0.0160"></a> navame vāpi, dasame natthi kiñcipi;</p>



<p class="gathalast">Sacepi therupaṭṭhānaṃ, gantvāna daharaṃ ṭhitaṃ.</p>



<p class="hangnum"><a name="para1945"></a><span class="paranum">1945</span>.</p>



<p class="gatha1"> Pañhaṃ pucchati ce thero, kathetuṃ na ca vaṭṭati;</p>



<p class="gathalast">Tassa passe panaññassa, kathetabbaṃ vijānatā.</p>



<p class="centered">Aṭṭhamanavamadasamāni.</p>



<p class="centered">Sattamo vaggo.</p>



<p class="hangnum"><a name="para1946"></a><span class="paranum">1946</span>.</p>



<p class="gatha1"> Gacchato purato pañhaṃ, na vattabbaṃ tu pacchato;</p>



<p class="gathalast">‘‘Pacchimassa kathemī’’ti, vattabbaṃ vinayaññunā.</p>



<p class="hangnum"><a name="para1947"></a><span class="paranum">1947</span>.</p>



<p class="gatha1"> Saddhiṃ uggahitaṃ dhammaṃ, sajjhāyati hi vaṭṭati;</p>



<p class="gathalast">Samameva yugaggāhaṃ, kathetuṃ gacchatopi ca.</p>



<p class="centered">Paṭhamaṃ.</p>



<p class="hangnum"><a name="para1948"></a><span class="paranum">1948</span>.</p>



<p class="gatha1"> Ekekassāpi <a name="M0.0184"></a> cakkassa, pathenāpi ca gacchato;</p>



<p class="gathalast">Uppathena samaṃ vāpi, gacchantasseva vaṭṭati.</p>



<p class="centered">Dutiyaṃ.</p>



<p class="hangnum"><a name="para1949"></a><span class="paranum">1949</span>.</p>



<p class="gatha1"> Tatiye natthi vattabbaṃ, catutthe harite pana;</p>



<p class="gathalast">Uccārādicatukkaṃ tu, karoto dukkaṭaṃ siyā.</p>



<p class="hangnum"><a name="para1950"></a><span class="paranum">1950</span>.</p>



<p class="gatha1"> Jīvarukkhassa yaṃ mūlaṃ, dissamānaṃ tu gacchati;</p>



<p class="gathalast">Sākhā vā bhūmilaggā taṃ, sabbaṃ haritameva hi.</p>



<p class="hangnum"><a name="para1951"></a><span class="paranum">1951</span>.</p>



<p class="gatha1"> Sace aharitaṃ ṭhānaṃ, pekkhantasseva bhikkhuno;</p>



<p class="gathalast">Vaccaṃ nikkhamatevassa, sahasā pana vaṭṭati.</p>



<p class="hangnum"><a name="para1952"></a><span class="paranum">1952</span>.</p>



<p class="gatha1"> Palālaṇḍupake vāpi, gomaye vāpi kismici;</p>



<p class="gathalast">Kattabbaṃ, haritaṃ pacchā, tamottharati vaṭṭati.</p>



<p class="hangnum"><a name="para1953"></a><span class="paranum">1953</span>.</p>



<p class="gatha1"> Kato aharite ṭhāne, haritaṃ eti vaṭṭati;</p>



<p class="gathalast">Siṅghāṇikā gatā ettha, kheḷeneva ca saṅgahaṃ.</p>



<p class="centered">Catutthaṃ.</p>



<p class="hangnum"><a name="para1954"></a><span class="paranum">1954</span>.</p>



<p class="gatha1"> Vaccakuṭisamuddādi-udakesupi <a name="V0.0161"></a> bhikkhuno;</p>



<p class="gathalast">Tesaṃ aparibhogattā, karoto natthi dukkaṭaṃ.</p>



<p class="hangnum"><a name="para1955"></a><span class="paranum">1955</span>.</p>



<p class="gatha1"> Deve pana ca vassante, udakoghe samantato;</p>



<p class="gathalast">Ajalaṃ alabhantena, jale kātumpi vaṭṭati.</p>



<p class="centered">Pañcamaṃ.</p>



<p class="centered">Aṭṭhamo vaggo.</p>



<p class="hangnum"><a name="para1956"></a><span class="paranum">1956</span>.</p>



<p class="gatha1"> Samuṭṭhānādayo <a name="M0.0185"></a> ñeyyā, sekhiyānaṃ panettha hi;</p>



<p class="gathalast">Ujjagghikādicattāri, kabaḷena mukhena ca.</p>



<p class="hangnum"><a name="para1957"></a><span class="paranum">1957</span>.</p>



<p class="gatha1"> Chamānīcāsanaṭṭhāna-pacchā uppathavā dasa;</p>



<p class="gathalast">Samuṭṭhānādayo tulyā, vuttā samanubhāsane.</p>



<p class="hangnum"><a name="para1958"></a><span class="paranum">1958</span>.</p>



<p class="gatha1"> Chattaṃ daṇḍāvudhaṃ satthaṃ, pādukāruḷhupāhanā;</p>



<p class="gathalast">Yānaṃ sayanapallattha-veṭhitoguṇṭhitāni ca.</p>



<p class="hangnum"><a name="para1959"></a><span class="paranum">1959</span>.</p>



<p class="gatha1"> Dhammadesanātulyāva, samuṭṭhānādinā pana;</p>



<p class="gathalast">Sūpodanena viññatti, theyyasatthasamaṃ mataṃ.</p>



<p class="hangnum"><a name="para1960"></a><span class="paranum">1960</span>.</p>



<p class="gatha1"> Avasesā tipaññāsa, samānā paṭhamena tu;</p>



<p class="gathalast">Sekhiyesupi sabbesu, anāpattāpadāsupi.</p>



<p class="hangnum"><a name="para1961"></a><span class="paranum">1961</span>.</p>



<p class="gatha1"> Ujjhānasaññike thūpī-kate sūpapaṭicchade;</p>



<p class="gathalast">Tīsu sikkhāpadesveva, gilāno na panāgato.</p>



<p class="centered">Sekhiyakathā.</p>



<p class="hangnum"><a name="para1962"></a><span class="paranum">1962</span>.</p>



<p class="gatha1"> Imaṃ viditvā vinaye vinicchayaṃ;</p>



<p class="gatha2">Visārado hoti, vinītamānaso;</p>



<p class="gatha3">Parehi so hoti ca duppadhaṃsiyo;</p>



<p class="gathalast">Tato hi sikkhe satataṃ samāhito.</p>



<p class="hangnum"><a name="para1963"></a><span class="paranum">1963</span>.</p>



<p class="gatha1"> Imaṃ <a name="V0.0162"></a> paramasaṃkaraṃ saṃkaraṃ;</p>



<p class="gatha2">Avecca savanāmataṃ nāmataṃ;</p>



<p class="gatha3">Paṭuttamadhike hite ke hi te;</p>



<p class="gathalast">Na yanti kalisāsane sāsane.</p>



<p class="centered">Iti vinayavinicchaye</p>



<p class="centered">Bhikkhuvibhaṅgakathā niṭṭhitā.</p>



<p class="chapter">Bhikkhunīvibhaṅgo</p>



<p class="hangnum"><a name="para1964"></a><span class="paranum">1964</span>.</p>



<p class="gatha1"> Bhikkhunīnaṃ <a name="M0.0186"></a><a name="V0.0163"></a> hitatthāya, vibhaṅgaṃ yaṃ jinobravi;</p>



<p class="gathalast">Tasmiṃ api samāsena, kiñcimattaṃ bhaṇāmahaṃ.</p>



<p class="title">Pārājikakathā</p>



<p class="hangnum"><a name="para1965"></a><span class="paranum">1965</span>.</p>



<p class="gatha1"> Chandaso methunaṃ dhammaṃ, paṭiseveyya yā pana;</p>



<p class="gathalast">Hoti pārājikā nāma, samaṇī sā pavuccati.</p>



<p class="hangnum"><a name="para1966"></a><span class="paranum">1966</span>.</p>



<p class="gatha1"> Manussapurisādīnaṃ, navannaṃ yassa kassaci;</p>



<p class="gathalast">Sajīvassāpyajīvassa, santhataṃ vā asanthataṃ.</p>



<p class="hangnum"><a name="para1967"></a><span class="paranum">1967</span>.</p>



<p class="gatha1"> Attano tividhe magge, yebhuyyakkhāyitādikaṃ;</p>



<p class="gathalast">Aṅgajātaṃ pavesentī, allokāse parājitā.</p>



<p class="hangnum"><a name="para1968"></a><span class="paranum">1968</span>.</p>



<p class="gatha1"> Ito paramavatvāva, sādhāraṇavinicchayaṃ;</p>



<p class="gathalast">Asādhāraṇamevāhaṃ, bhaṇissāmi samāsato.</p>



<p class="hangnum"><a name="para1969"></a><span class="paranum">1969</span>.</p>



<p class="gatha1"> Adhakkhakaṃ sarīrakaṃ, yadubbhajāṇumaṇḍalaṃ;</p>



<p class="gathalast">Sarīrakena ce tena, phuseyya bhikkhunī pana.</p>



<p class="hangnum"><a name="para1970"></a><span class="paranum">1970</span>.</p>



<p class="gatha1"> Avassutassāvassutā, manussapuggalassa yā;</p>



<p class="gathalast">Sarīramassa tena vā, phuṭṭhā pārājikā siyā.</p>



<p class="hangnum"><a name="para1971"></a><span class="paranum">1971</span>.</p>



<p class="gatha1"> Kapparassa panuddhampi, gahitaṃ ubbhajāṇunā;</p>



<p class="gathalast">Yathāvuttappakārena, kāyenānena attano.</p>



<p class="hangnum"><a name="para1972"></a><span class="paranum">1972</span>.</p>



<p class="gatha1"> Purisassa tathā kāya- paṭibaddhaṃ phusantiyā;</p>



<p class="gathalast">Tathā yathāparicchinna- kāyabaddhena attano.</p>



<p class="hangnum"><a name="para1973"></a><span class="paranum">1973</span>.</p>



<p class="gatha1"> Avasesena vā tassa, kāyaṃ kāyena attano;</p>



<p class="gathalast">Hoti thullaccayaṃ tassā, payoge purisassa ca.</p>



<p class="hangnum"><a name="para1974"></a><span class="paranum">1974</span>.</p>



<p class="gatha1"> Yakkhapetatiracchāna- paṇḍakānaṃ <a name="M0.0187"></a><a name="V0.0164"></a> adhakkhakaṃ;</p>



<p class="gathalast">Ubbhajāṇuṃ tathevassā, ubhatovassave sati.</p>



<p class="hangnum"><a name="para1975"></a><span class="paranum">1975</span>.</p>



<p class="gatha1"> Ekatovassave cāpi, thullaccayamudīritaṃ;</p>



<p class="gathalast">Avasese ca sabbattha, hoti āpatti dukkaṭaṃ.</p>



<p class="hangnum"><a name="para1976"></a><span class="paranum">1976</span>.</p>



<p class="gatha1"> Ubbhakkhakamadhojāṇu-maṇḍalaṃ pana yaṃ idha;</p>



<p class="gathalast">Kapparassa ca heṭṭhāpi, gataṃ ettheva saṅgahaṃ.</p>



<p class="hangnum"><a name="para1977"></a><span class="paranum">1977</span>.</p>



<p class="gatha1"> Kelāyati sace bhikkhu, saddhiṃ bhikkhuniyā pana;</p>



<p class="gathalast">Ubhinnaṃ kāyasaṃsagga-rāge sati hi bhikkhuno.</p>



<p class="hangnum"><a name="para1978"></a><span class="paranum">1978</span>.</p>



<p class="gatha1"> Hoti saṅghādisesova, nāso bhikkhuniyā siyā;</p>



<p class="gathalast">Kāyasaṃsaggarāgo ca, sace bhikkhuniyā siyā.</p>



<p class="hangnum"><a name="para1979"></a><span class="paranum">1979</span>.</p>



<p class="gatha1"> Bhikkhuno methuno rāgo, gehapemampi vā bhave;</p>



<p class="gathalast">Tassā thullaccayaṃ vuttaṃ, bhikkhuno hoti dukkaṭaṃ.</p>



<p class="hangnum"><a name="para1980"></a><span class="paranum">1980</span>.</p>



<p class="gatha1"> Ubhinnaṃ methune rāge, gehapemepi vā sati;</p>



<p class="gathalast">Avisesena niddiṭṭhaṃ, ubhinnaṃ dukkaṭaṃ pana.</p>



<p class="hangnum"><a name="para1981"></a><span class="paranum">1981</span>.</p>



<p class="gatha1"> Yassa yattha manosuddhaṃ, tassa tattha na dosatā;</p>



<p class="gathalast">Ubhinnampi anāpatti, ubhinnaṃ cittasuddhiyā.</p>



<p class="hangnum"><a name="para1982"></a><span class="paranum">1982</span>.</p>



<p class="gatha1"> Kāyasaṃsaggarāgena, bhinditvā paṭhamaṃ pana;</p>



<p class="gathalast">Pacchā dūseti ce neva, hoti bhikkhunidūsako.</p>



<p class="hangnum"><a name="para1983"></a><span class="paranum">1983</span>.</p>



<p class="gatha1"> Atha bhikkhuniyā phuṭṭho, sādiyantova cetasā;</p>



<p class="gathalast">Niccalo hoti ce bhikkhu, na hotāpatti bhikkhuno.</p>



<p class="hangnum"><a name="para1984"></a><span class="paranum">1984</span>.</p>



<p class="gatha1"> Bhikkhunī bhikkhunā phuṭṭhā, sace hotipi niccalā;</p>



<p class="gathalast">Adhivāseti samphassaṃ, tassā pārājikaṃ siyā.</p>



<p class="hangnum"><a name="para1985"></a><span class="paranum">1985</span>.</p>



<p class="gatha1"> Tathā thullaccayaṃ khette, dukkaṭañca viniddise;</p>



<p class="gathalast">Vuttattā ‘‘kāyasaṃsaggaṃ, sādiyeyyā’’ti satthunā.</p>



<p class="hangnum"><a name="para1986"></a><span class="paranum">1986</span>.</p>



<p class="gatha1"> Tassā kriyasamuṭṭhānaṃ, evaṃ sati na dissati;</p>



<p class="gathalast">Idaṃ tabbahuleneva, nayena paridīpitaṃ.</p>



<p class="hangnum"><a name="para1987"></a><span class="paranum">1987</span>.</p>



<p class="gatha1"> Anāpatti <a name="M0.0188"></a> asañcicca, ajānitvāmasantiyā;</p>



<p class="gathalast">Sati āmasane tassā, phassaṃ vāsādiyantiyā.</p>



<p class="hangnum"><a name="para1988"></a><span class="paranum">1988</span>.</p>



<p class="gatha1"> Vedanaṭṭāya <a name="V0.0165"></a> vā khitta-cittāyummattikāya vā;</p>



<p class="gathalast">Samuṭṭhānādayo tulyā, paṭhamantimavatthunā.</p>



<p class="centered">Ubbhajāṇumaṇḍalakathā.</p>



<p class="hangnum"><a name="para1989"></a><span class="paranum">1989</span>.</p>



<p class="gatha1"> Pārājikattaṃ jānanti, saliṅge tu ṭhitāya hi;</p>



<p class="gathalast">‘‘Na kassaci parassāhaṃ, ārocessāmi dāni’’ti.</p>



<p class="hangnum"><a name="para1990"></a><span class="paranum">1990</span>.</p>



<p class="gatha1"> Dhure nikkhittamattasmiṃ, sā ca pārājikā siyā;</p>



<p class="gathalast">Ayaṃ vajjapaṭicchādi- nāmikā pana nāmato.</p>



<p class="hangnum"><a name="para1991"></a><span class="paranum">1991</span>.</p>



<p class="gatha1"> Sesaṃ sappāṇavaggasmiṃ, duṭṭhullena samaṃ naye;</p>



<p class="gathalast">Viseso tatra pācitti, idha pārājikaṃ siyā.</p>



<p class="centered">Vajjapaṭicchādikathā.</p>



<p class="hangnum"><a name="para1992"></a><span class="paranum">1992</span>.</p>



<p class="gatha1"> Saṅghenukkhittako bhikkhu, ṭhito ukkhepane pana;</p>



<p class="gathalast">Yaṃdiṭṭhiko ca so tassā, diṭṭhiyā gahaṇena taṃ.</p>



<p class="hangnum"><a name="para1993"></a><span class="paranum">1993</span>.</p>



<p class="gatha1"> Anuvatteyya yā bhikkhuṃ, bhikkhunī sā visumpi ca;</p>



<p class="gathalast">Saṅghamajjhepi aññāhi, vuccamānā tatheva ca.</p>



<p class="hangnum"><a name="para1994"></a><span class="paranum">1994</span>.</p>



<p class="gatha1"> Acajantīva taṃ vatthuṃ, gahetvā yadi tiṭṭhati;</p>



<p class="gathalast">Tassa kammassa osāne, ukkhittassānuvattikā.</p>



<p class="hangnum"><a name="para1995"></a><span class="paranum">1995</span>.</p>



<p class="gatha1"> Hoti pārājikāpannā, hotāsākiyadhītarā;</p>



<p class="gathalast">Puna appaṭisandheyā, dvidhā bhinnā silā viya.</p>



<p class="hangnum"><a name="para1996"></a><span class="paranum">1996</span>.</p>



<p class="gatha1"> Adhamme pana kammasmiṃ, niddiṭṭhaṃ tikadukkaṭaṃ;</p>



<p class="gathalast">Samuṭṭhānādayo sabbe, vuttā samanubhāsane.</p>



<p class="centered">Ukkhittānuvattikakathā.</p>



<p class="hangnum"><a name="para1997"></a><span class="paranum">1997</span>.</p>



<p class="gatha1"> Apārājikakhettassa<a name="M0.0189"></a>, gahaṇaṃ yassa kassaci;</p>



<p class="gathalast">Aṅgassa pana taṃ hattha-ggahaṇanti pavuccati.</p>



<p class="hangnum"><a name="para1998"></a><span class="paranum">1998</span>.</p>



<p class="gatha1"> Pārutassa nivatthassa, gahaṇaṃ yassa kassaci;</p>



<p class="gathalast">Etaṃ saṅghāṭiyā kaṇṇa-ggahaṇanti pavuccati.</p>



<p class="hangnum"><a name="para1999"></a><span class="paranum">1999</span>.</p>



<p class="gatha1"> Kāyasaṃsaggasaṅkhāta-asaddhammassa <a name="V0.0166"></a> kāraṇā;</p>



<p class="gathalast">Bhikkhunī hatthapāsasmiṃ, tiṭṭheyya purisassa vā.</p>



<p class="hangnum"><a name="para2000"></a><span class="paranum">2000</span>.</p>



<p class="gatha1"> Sallapeyya tathā tattha, ṭhatvā tu purisena vā;</p>



<p class="gathalast">Saṅketaṃ vāpi gaccheyya, iccheyyā gamanassa vā.</p>



<p class="hangnum"><a name="para2001"></a><span class="paranum">2001</span>.</p>



<p class="gatha1"> Tadatthāya paṭicchanna-ṭṭhānañca paviseyya vā;</p>



<p class="gathalast">Upasaṃhareyya kāyaṃ vā, hatthapāse ṭhitā pana.</p>



<p class="hangnum"><a name="para2002"></a><span class="paranum">2002</span>.</p>



<p class="gatha1"> Ayamassamaṇī hoti, vinaṭṭhā aṭṭhavatthukā;</p>



<p class="gathalast">Abhabbā punaruḷhāya, chinno tālova matthake.</p>



<p class="hangnum"><a name="para2003"></a><span class="paranum">2003</span>.</p>



<p class="gatha1"> Anulomena vā vatthuṃ, paṭilomena vā cutā;</p>



<p class="gathalast">Aṭṭhamaṃ paripūrentī, tathekantarikāya vā.</p>



<p class="hangnum"><a name="para2004"></a><span class="paranum">2004</span>.</p>



<p class="gatha1"> Athādito panekaṃ vā, dve vā tīṇipi satta vā;</p>



<p class="gathalast">Satakkhattumpi pūrentī, neva pārājikā siyā.</p>



<p class="hangnum"><a name="para2005"></a><span class="paranum">2005</span>.</p>



<p class="gatha1"> Āpattiyo panāpannā, desetvā tāhi muccati;</p>



<p class="gathalast">Dhuranikkhepanaṃ katvā, desitā gaṇanūpikā.</p>



<p class="hangnum"><a name="para2006"></a><span class="paranum">2006</span>.</p>



<p class="gatha1"> Na hotāpattiyā aṅgaṃ, saussāhāya desitā;</p>



<p class="gathalast">Desanāgaṇanaṃ neti, desitāpi adesitā.</p>



<p class="hangnum"><a name="para2007"></a><span class="paranum">2007</span>.</p>



<p class="gatha1"> Anāpatti asañcicca, ajānitvā karontiyā;</p>



<p class="gathalast">Samuṭṭhānādayo sabbe, anantarasamā matā.</p>



<p class="hangnum"><a name="para2008"></a><span class="paranum">2008</span>.</p>



<p class="gatha1"> ‘‘Asaddhammo’’ti nāmettha, kāyasaṃsagganāmako;</p>



<p class="gathalast">Ayamuddisito attho, sabbaaṭṭhakathāsupi.</p>



<p class="hangnum"><a name="para2009"></a><span class="paranum">2009</span>.</p>



<p class="gatha1"> Viññū <a name="M0.0190"></a> paṭibalo kāya-saṃsaggaṃ paṭipajjituṃ;</p>



<p class="gathalast">Kāyasaṃsaggabhāve tu, sādhakaṃ vacanaṃ idaṃ.</p>



<p class="centered">Aṭṭhavatthukakathā.</p>



<p class="hangnum"><a name="para2010"></a><span class="paranum">2010</span>.</p>



<p class="gatha1"> Avassutā paṭicchādī, ukkhittā aṭṭhavatthukā;</p>



<p class="gathalast">Asādhāraṇapaññattā, catassova mahesinā.</p>



<p class="centered">Pārājikakathā niṭṭhitā.</p>



<p class="title">Saṅghādisesakathā</p>



<p class="hangnum"><a name="para2011"></a><span class="paranum">2011</span>.</p>



<p class="gatha1"> Yā <a name="V0.0167"></a> pana bhikkhunī ussayavādā;</p>



<p class="gatha2">Aṭṭakarī mukharī vihareyya;</p>



<p class="gatha3">Yena kenaci narenidha saddhiṃ;</p>



<p class="gathalast">Sā garukaṃ kira dosamupeti.</p>



<p class="hangnum"><a name="para2012"></a><span class="paranum">2012</span>.</p>



<p class="gatha1"> Sakkhiṃ vāpi sahāyaṃ vā, pariyesati dukkaṭaṃ;</p>



<p class="gathalast">Pade pade tathā aṭṭaṃ, kātuṃ gacchantiyāpi ca.</p>



<p class="hangnum"><a name="para2013"></a><span class="paranum">2013</span>.</p>



<p class="gatha1"> Āroceti sace pubbaṃ, bhikkhunī attano kathaṃ;</p>



<p class="gathalast">Disvā vohārikaṃ tassā, hoti āpatti dukkaṭaṃ.</p>



<p class="hangnum"><a name="para2014"></a><span class="paranum">2014</span>.</p>



<p class="gatha1"> Āroceti sace pacchā, itaro attano kathaṃ;</p>



<p class="gathalast">Hoti bhikkhuniyā tassā, thullaccayamanantaraṃ.</p>



<p class="hangnum"><a name="para2015"></a><span class="paranum">2015</span>.</p>



<p class="gatha1"> Ārocetitaro pubbaṃ, sace so attano kathaṃ;</p>



<p class="gathalast">Pacchā bhikkhunī ce pubba-sadisova vinicchayo.</p>



<p class="hangnum"><a name="para2016"></a><span class="paranum">2016</span>.</p>



<p class="gatha1"> ‘‘Ārocehī’’ti vuttā ce, ‘‘kathaṃ tava mamāpi ca’’;</p>



<p class="gathalast">Ārocetu yathākāmaṃ, paṭhame dukkaṭaṃ siyā.</p>



<p class="hangnum"><a name="para2017"></a><span class="paranum">2017</span>.</p>



<p class="gatha1"> Dutiyārocane <a name="M0.0191"></a> tassā, thullaccayamudīritaṃ;</p>



<p class="gathalast">Upāsakena vuttepi, ayameva vinicchayo.</p>



<p class="hangnum"><a name="para2018"></a><span class="paranum">2018</span>.</p>



<p class="gatha1"> Ārocitakathaṃ sutvā, ubhinnampi yathā tathā;</p>



<p class="gathalast">Vinicchaye kate tehi, aṭṭe pana ca niṭṭhite.</p>



<p class="hangnum"><a name="para2019"></a><span class="paranum">2019</span>.</p>



<p class="gatha1"> Aṭṭassa pariyosāne, jaye bhikkhuniyā pana;</p>



<p class="gathalast">Parājayepi vā tassā, hoti saṅghādisesatā.</p>



<p class="hangnum"><a name="para2020"></a><span class="paranum">2020</span>.</p>



<p class="gatha1"> Dūtaṃ vāpi pahiṇitvā, āgantvāna sayampi vā;</p>



<p class="gathalast">Paccatthikamanussehi, ākaḍḍhīyati yā pana.</p>



<p class="hangnum"><a name="para2021"></a><span class="paranum">2021</span>.</p>



<p class="gatha1"> Ārāme pana aññehi, anācāraṃ kataṃ sace;</p>



<p class="gathalast">Anodissa paraṃ kiñci, rakkhaṃ yācati tattha yā.</p>



<p class="hangnum"><a name="para2022"></a><span class="paranum">2022</span>.</p>



<p class="gatha1"> Yāya <a name="V0.0168"></a> kiñci avuttāva, dhammaṭṭhā sayameva tu;</p>



<p class="gathalast">Sutvā taṃ aññato aṭṭaṃ, niṭṭhāpenti sace pana.</p>



<p class="hangnum"><a name="para2023"></a><span class="paranum">2023</span>.</p>



<p class="gatha1"> Tassā, ummattikādīna-manāpatti pakāsitā;</p>



<p class="gathalast">Kathinena samuṭṭhānaṃ, tulyaṃ sakiriyaṃ idaṃ.</p>



<p class="centered">Aṭṭakārikathā.</p>



<p class="hangnum"><a name="para2024"></a><span class="paranum">2024</span>.</p>



<p class="gatha1"> Jānantī bhikkhunī coriṃ, vajjhaṃ viditameva yā;</p>



<p class="gathalast">Saṅghaṃ anapaloketvā, rājānaṃ gaṇameva vā.</p>



<p class="hangnum"><a name="para2025"></a><span class="paranum">2025</span>.</p>



<p class="gatha1"> Vuṭṭhāpeyya vinā kappaṃ, corivuṭṭhāpanaṃ pana;</p>



<p class="gathalast">Saṅghādisesamāpatti-māpannā nāma hoti sā.</p>



<p class="hangnum"><a name="para2026"></a><span class="paranum">2026</span>.</p>



<p class="gatha1"> Pañcamāsagghanaṃ yāya, haritaṃ parasantakaṃ;</p>



<p class="gathalast">Atirekagghanaṃ vāpi, ayaṃ ‘‘corī’’ti vuccati.</p>



<p class="hangnum"><a name="para2027"></a><span class="paranum">2027</span>.</p>



<p class="gatha1"> Bhikkhunīsu panaññāsu, titthiyesupi vā tathā;</p>



<p class="gathalast">Yā pabbajitapubbā sā, ayaṃ ‘‘kappā’’ti vuccati.</p>



<p class="hangnum"><a name="para2028"></a><span class="paranum">2028</span>.</p>



<p class="gatha1"> Vuṭṭhāpeti <a name="M0.0192"></a> ca yā coriṃ, ṭhapetvā kappamevidaṃ;</p>



<p class="gathalast">Sace ācariniṃ pattaṃ, cīvaraṃ pariyesati.</p>



<p class="hangnum"><a name="para2029"></a><span class="paranum">2029</span>.</p>



<p class="gatha1"> Sammannati ca sīmaṃ vā, tassā āpatti dukkaṭaṃ;</p>



<p class="gathalast">Ñattiyā dukkaṭaṃ dvīhi, kammavācāhi ca dvayaṃ.</p>



<p class="hangnum"><a name="para2030"></a><span class="paranum">2030</span>.</p>



<p class="gatha1"> Thullaccayassa, kammante, garukaṃ niddise budho;</p>



<p class="gathalast">Gaṇo ācarinī ceva, na ca muccati dukkaṭaṃ.</p>



<p class="hangnum"><a name="para2031"></a><span class="paranum">2031</span>.</p>



<p class="gatha1"> Anāpatti ajānantī, vuṭṭhāpeti, tatheva ca;</p>



<p class="gathalast">Kappaṃ vā apaloketvā, tassā ummattikāya vā.</p>



<p class="hangnum"><a name="para2032"></a><span class="paranum">2032</span>.</p>



<p class="gatha1"> Corivuṭṭhāpanaṃ nāma, jāyate vācacittato;</p>



<p class="gathalast">Kāyavācādito ceva, sacittañca kriyākriyaṃ.</p>



<p class="centered">Corivuṭṭhāpanakathā.</p>



<p class="hangnum"><a name="para2033"></a><span class="paranum">2033</span>.</p>



<p class="gatha1"> Gāmantaraṃ nadīpāraṃ, gaccheyyekāva yā sace;</p>



<p class="gathalast">Ohīyeyya gaṇamhā vā, rattiṃ vippavaseyya vā.</p>



<p class="hangnum"><a name="para2034"></a><span class="paranum">2034</span>.</p>



<p class="gatha1"> Paṭhamāpattikaṃ <a name="V0.0169"></a> dhammaṃ, sāpannā garukaṃ siyā;</p>



<p class="gathalast">Sakagāmā anāpatti, ñātabbā nikkhamantiyā.</p>



<p class="hangnum"><a name="para2035"></a><span class="paranum">2035</span>.</p>



<p class="gatha1"> Nikkhamitvā tato aññaṃ, gāmaṃ gacchantiyā pana;</p>



<p class="gathalast">Dukkaṭaṃ padavārena, veditabbaṃ vibhāvinā.</p>



<p class="hangnum"><a name="para2036"></a><span class="paranum">2036</span>.</p>



<p class="gatha1"> Ekena padavārena, gāmassa itarassa ca;</p>



<p class="gathalast">Parikkhepe atikkante, upacārokkamepi vā.</p>



<p class="hangnum"><a name="para2037"></a><span class="paranum">2037</span>.</p>



<p class="gatha1"> Thullaccayaṃ atikkante, okkante dutiyena tu;</p>



<p class="gathalast">Pādena garukāpatti, hoti bhikkhuniyā pana.</p>



<p class="hangnum"><a name="para2038"></a><span class="paranum">2038</span>.</p>



<p class="gatha1"> Nikkhamitvā sace pacchā, sakaṃ gāmaṃ visantiyā;</p>



<p class="gathalast">Ayameva nayo ñeyyo, vaticchiddena vā tathā.</p>



<p class="hangnum"><a name="para2039"></a><span class="paranum">2039</span>.</p>



<p class="gatha1"> Pākārena <a name="M0.0193"></a> vihārassa, bhūmiṃ tu pavisantiyā;</p>



<p class="gathalast">Kappiyanti paviṭṭhattā, na doso koci vijjati.</p>



<p class="hangnum"><a name="para2040"></a><span class="paranum">2040</span>.</p>



<p class="gatha1"> Bhikkhunīnaṃ vihārassa, bhūmi tāsaṃ tu kappiyā;</p>



<p class="gathalast">Hoti bhikkhuvihārassa, bhūmi tāsamakappiyā.</p>



<p class="hangnum"><a name="para2041"></a><span class="paranum">2041</span>.</p>



<p class="gatha1"> Hatthiassarathādīhi, iddhiyā vā visantiyā;</p>



<p class="gathalast">Anāpatti siyāpatti, padasā gamane pana.</p>



<p class="hangnum"><a name="para2042"></a><span class="paranum">2042</span>.</p>



<p class="gatha1"> Yaṃ kiñci sakagāmaṃ vā, paragāmampi vā tathā;</p>



<p class="gathalast">Bahigāme pana ṭhatvā, āpatti pavisantiyā.</p>



<p class="hangnum"><a name="para2043"></a><span class="paranum">2043</span>.</p>



<p class="gatha1"> Lakkhaṇenupapannāya, nadiyā dutiyaṃ vinā;</p>



<p class="gathalast">Pāraṃ gacchati yā tīraṃ, tassā samaṇiyā pana.</p>



<p class="hangnum"><a name="para2044"></a><span class="paranum">2044</span>.</p>



<p class="gatha1"> Paṭhamaṃ uddharitvāna, pādaṃ tīre ṭhapentiyā;</p>



<p class="gathalast">Hoti thullaccayāpatti, dutiyātikkame garu.</p>



<p class="hangnum"><a name="para2045"></a><span class="paranum">2045</span>.</p>



<p class="gatha1"> Antaranadiyaṃyeva, saddhiṃ dutiyikāya hi;</p>



<p class="gathalast">Bhaṇḍitvā orimaṃ tīraṃ, tathā paccuttarantiyā.</p>



<p class="hangnum"><a name="para2046"></a><span class="paranum">2046</span>.</p>



<p class="gatha1"> Iddhiyā setunā nāvā-yānarajjūhi vā pana;</p>



<p class="gathalast">Evampi ca paraṃ tīraṃ, anāpattuttarantiyā.</p>



<p class="hangnum"><a name="para2047"></a><span class="paranum">2047</span>.</p>



<p class="gatha1"> Nhāyituṃ pivituṃ vāpi, otiṇṇātha nadiṃ puna;</p>



<p class="gathalast">Padasāvorimaṃ tīraṃ, paccuttarati vaṭṭati.</p>



<p class="hangnum"><a name="para2048"></a><span class="paranum">2048</span>.</p>



<p class="gatha1"> Padasā <a name="V0.0170"></a> otaritvāna, nadiṃ uttaraṇe pana;</p>



<p class="gathalast">Ārohitvā tathā setuṃ, anāpattuttarantiyā.</p>



<p class="hangnum"><a name="para2049"></a><span class="paranum">2049</span>.</p>



<p class="gatha1"> Setunā upagantvā vā, yānākāsehi vā sace;</p>



<p class="gathalast">Yāti uttaraṇe kāle, padasā garukaṃ phuse.</p>



<p class="hangnum"><a name="para2050"></a><span class="paranum">2050</span>.</p>



<p class="gatha1"> Nadiyā pārimaṃ tīraṃ, ito orimatīrato;</p>



<p class="gathalast">Ullaṅghitvāna vegena, anāpattuttarantiyā.</p>



<p class="hangnum"><a name="para2051"></a><span class="paranum">2051</span>.</p>



<p class="gatha1"> Piṭṭhiyaṃ vā nisīditvā, khandhe vā uttarantiyā;</p>



<p class="gathalast">Hatthasaṅghātane vāpi, dussayānepi vaṭṭati.</p>



<p class="hangnum"><a name="para2052"></a><span class="paranum">2052</span>.</p>



<p class="gatha1"> ‘‘Pureruṇodayāyeva<a name="M0.0194"></a>, pāsaṃ dutiyikāya hi;</p>



<p class="gathalast">Gamissāmī’’ti ābhogaṃ, vinā bhikkhuniyā pana.</p>



<p class="hangnum"><a name="para2053"></a><span class="paranum">2053</span>.</p>



<p class="gatha1"> Ekagabbhepi vā hattha-pāsaṃ dutiyikāya hi;</p>



<p class="gathalast">Atikkamma siyāpatti, aruṇaṃ uṭṭhapentiyā.</p>



<p class="hangnum"><a name="para2054"></a><span class="paranum">2054</span>.</p>



<p class="gatha1"> ‘‘Gamissāmī’’ti ābhogaṃ, katvā gacchantiyā pana;</p>



<p class="gathalast">Na doso dutiyā pāsaṃ, uṭṭheti aruṇaṃ sace.</p>



<p class="hangnum"><a name="para2055"></a><span class="paranum">2055</span>.</p>



<p class="gatha1"> Indakhīlamatikkamma, araññaṃ ettha dīpitaṃ;</p>



<p class="gathalast">Gāmato bahi nikkhamma, tassā dutiyikāya tu.</p>



<p class="hangnum"><a name="para2056"></a><span class="paranum">2056</span>.</p>



<p class="gatha1"> Dassanassupacāraṃ tu, jānitvā vijahantiyā;</p>



<p class="gathalast">Hoti thullaccayāpatti, jahite garukaṃ siyā.</p>



<p class="hangnum"><a name="para2057"></a><span class="paranum">2057</span>.</p>



<p class="gatha1"> Sāṇipākārapākāra-taruantarite pana;</p>



<p class="gathalast">Savanassupacārepi, sati āpatti hoti hi.</p>



<p class="hangnum"><a name="para2058"></a><span class="paranum">2058</span>.</p>



<p class="gatha1"> Ajjhokāse tu dūrepi, dassanassupacāratā;</p>



<p class="gathalast">Hoti, ettha kathaṃ dhamma-savanārocane viya.</p>



<p class="hangnum"><a name="para2059"></a><span class="paranum">2059</span>.</p>



<p class="gatha1"> Maggamūḷhassa saddena, viya kūjantiyā pana;</p>



<p class="gathalast">‘‘Ayye’’ti tassā saddassa, savanātikkamepi ca.</p>



<p class="hangnum"><a name="para2060"></a><span class="paranum">2060</span>.</p>



<p class="gatha1"> Hoti, bhikkhuniyāpatti, garukā evarūpake;</p>



<p class="gathalast">Ettha bhikkhunī ekāpi, gaṇāyevāti vuccati.</p>



<p class="hangnum"><a name="para2061"></a><span class="paranum">2061</span>.</p>



<p class="gatha1"> Ohīyitvātha gacchantī, ‘‘pāpuṇissāmi dānihaṃ’’;</p>



<p class="gathalast">Iccevaṃ tu saussāhā, anubandhati vaṭṭati.</p>



<p class="hangnum"><a name="para2062"></a><span class="paranum">2062</span>.</p>



<p class="gatha1"> Dvinnaṃ <a name="V0.0171"></a> maggaṃ gacchantīnaṃ, ekā gantuṃ no sakkoti;</p>



<p class="gathalast">Ussāhassacchedaṃ katvā, ohīnā ce tassāpatti.</p>



<p class="hangnum"><a name="para2063"></a><span class="paranum">2063</span>.</p>



<p class="gatha1"> Itarāpi sace yāti, ‘‘ohīyatu aya’’nti ca;</p>



<p class="gathalast">Hoti tassāpi āpatti, saussāhā na hoti ce.</p>



<p class="hangnum"><a name="para2064"></a><span class="paranum">2064</span>.</p>



<p class="gatha1"> Gacchantīsu tathā dvīsu, purimā yāti ekakaṃ;</p>



<p class="gathalast">Aññaṃ pana sace maggaṃ, pacchimāpi ca gaṇhati.</p>



<p class="hangnum"><a name="para2065"></a><span class="paranum">2065</span>.</p>



<p class="gatha1"> Ekissā <a name="M0.0195"></a> pana pakkanta-ṭṭhāne tiṭṭhati cetarā;</p>



<p class="gathalast">Tasmā tattha ubhinnampi, anāpatti pakāsitā.</p>



<p class="hangnum"><a name="para2066"></a><span class="paranum">2066</span>.</p>



<p class="gatha1"> Aruṇuggamanā pubbe, nikkhamitvā sagāmato;</p>



<p class="gathalast">Aruṇuggamane kāle, gāmantaragatāya hi.</p>



<p class="hangnum"><a name="para2067"></a><span class="paranum">2067</span>.</p>



<p class="gatha1"> Atikkamantiyā pāraṃ, nadiyā dutiyikaṃ vinā;</p>



<p class="gathalast">Āpattiyo catassopi, honti ekakkhaṇe pana.</p>



<p class="hangnum"><a name="para2068"></a><span class="paranum">2068</span>.</p>



<p class="gatha1"> Pakkantā vāpi vibbhantā, yātā petānaṃ lokaṃ vā;</p>



<p class="gathalast">Pakkhasaṅkantā vā naṭṭhā, saddhiṃ yātā sā ce hoti.</p>



<p class="hangnum"><a name="para2069"></a><span class="paranum">2069</span>.</p>



<p class="gatha1"> Gāmantarokkamādīni, cattāripi karontiyā;</p>



<p class="gathalast">Anāpattīti ñātabbaṃ, evaṃ ummattikāyapi.</p>



<p class="hangnum"><a name="para2070"></a><span class="paranum">2070</span>.</p>



<p class="gatha1"> Rattiyaṃ vippavāsaṃ tu, hatthapāsova rakkhati;</p>



<p class="gathalast">Agāmake araññe tu, gaṇā ohīyanaṃ mataṃ.</p>



<p class="hangnum"><a name="para2071"></a><span class="paranum">2071</span>.</p>



<p class="gatha1"> Sakagāme yathākāmaṃ, divā ca vicarantiyā;</p>



<p class="gathalast">Cattāropi ca saṅghādi-sesā tassā na vijjare.</p>



<p class="hangnum"><a name="para2072"></a><span class="paranum">2072</span>.</p>



<p class="gatha1"> Samuṭṭhānādayo tulyā, paṭhamantimavatthunā;</p>



<p class="gathalast">Sacittaṃ kāyakammañca, ticittañca tivedanaṃ.</p>



<p class="centered">Gāmantaragamanakathā.</p>



<p class="hangnum"><a name="para2073"></a><span class="paranum">2073</span>.</p>



<p class="gatha1"> Sīmāsammutiyā ceva, gaṇassa pariyesane;</p>



<p class="gathalast">Ñattiyā dukkaṭaṃ, dvīhi, honti thullaccayā duve.</p>



<p class="hangnum"><a name="para2074"></a><span class="paranum">2074</span>.</p>



<p class="gatha1"> Kammassa pariyosāne, hoti saṅghādisesatā;</p>



<p class="gathalast">Tikasaṅghādisesaṃ tu, adhamme tikadukkaṭaṃ.</p>



<p class="hangnum"><a name="para2075"></a><span class="paranum">2075</span>.</p>



<p class="gatha1"> Pucchitvā <a name="V0.0172"></a> kārakaṃ saṅghaṃ, chandaṃ datvā gaṇassa vā;</p>



<p class="gathalast">Vatte vā pana vattantiṃ, asante kārakepi vā.</p>



<p class="hangnum"><a name="para2076"></a><span class="paranum">2076</span>.</p>



<p class="gatha1"> Bhikkhuniṃ <a name="M0.0196"></a> pana ukkhittaṃ, yā osāreti bhikkhunī;</p>



<p class="gathalast">Tassā ummattikādīna-manāpatti pakāsitā.</p>



<p class="hangnum"><a name="para2077"></a><span class="paranum">2077</span>.</p>



<p class="gatha1"> Saṅghabhedasamā vuttā, samuṭṭhānādayo nayā;</p>



<p class="gathalast">Kriyākriyamidaṃ vuttaṃ, ayameva visesatā.</p>



<p class="centered">Catutthaṃ.</p>



<p class="hangnum"><a name="para2078"></a><span class="paranum">2078</span>.</p>



<p class="gatha1"> Sayaṃ avassutā tathā, avassutassa hatthato;</p>



<p class="gathalast">Manussapuggalassa ce, yadeva kiñci gaṇhati.</p>



<p class="hangnum"><a name="para2079"></a><span class="paranum">2079</span>.</p>



<p class="gatha1"> Āmisaṃ, gahaṇe tassā;</p>



<p class="gatha2">Thullaccayamudīritaṃ;</p>



<p class="gatha3">Ajjhohāresu saṅghādi-;</p>



<p class="gathalast">Sesā honti payogato.</p>



<p class="hangnum"><a name="para2080"></a><span class="paranum">2080</span>.</p>



<p class="gatha1"> Ekatovassute kiñci, paṭiggaṇhati, dukkaṭaṃ;</p>



<p class="gathalast">Ajjhohārappayogesu, thullaccayacayo siyā.</p>



<p class="hangnum"><a name="para2081"></a><span class="paranum">2081</span>.</p>



<p class="gatha1"> Yakkhapetatiracchāna-paṇḍakānañca hatthato;</p>



<p class="gathalast">Manussaviggahānampi, ubhatovassute tathā.</p>



<p class="hangnum"><a name="para2082"></a><span class="paranum">2082</span>.</p>



<p class="gatha1"> Ekatovassute ettha, udake dantakaṭṭhake;</p>



<p class="gathalast">Gahaṇe paribhoge ca, sabbatthāpi ca dukkaṭaṃ.</p>



<p class="hangnum"><a name="para2083"></a><span class="paranum">2083</span>.</p>



<p class="gatha1"> Ubhayāvassutābhāve, na doso yadi gaṇhati;</p>



<p class="gathalast">‘‘Avassuto na cāya’’nti, ñatvā gaṇhati yā pana.</p>



<p class="hangnum"><a name="para2084"></a><span class="paranum">2084</span>.</p>



<p class="gatha1"> Tassā ummattikādīna-manāpatti pakāsitā;</p>



<p class="gathalast">Samuṭṭhānādayo tulyā, paṭhamantimavatthunā.</p>



<p class="centered">Pañcamaṃ.</p>



<p class="hangnum"><a name="para2085"></a><span class="paranum">2085</span>.</p>



<p class="gatha1"> Uyyojane panekissā, itarissā paṭiggahe;</p>



<p class="gathalast">Dukkaṭāni ca bhogesu, thullaccayagaṇo siyā.</p>



<p class="hangnum"><a name="para2086"></a><span class="paranum">2086</span>.</p>



<p class="gatha1"> Bhojanassāvasānasmiṃ<a name="M0.0197"></a><a name="V0.0173"></a>, hoti saṅghādisesatā;</p>



<p class="gathalast">Yakkhādīnaṃ catunnampi, tatheva purisassa ca.</p>



<p class="hangnum"><a name="para2087"></a><span class="paranum">2087</span>.</p>



<p class="gatha1"> Dantakaṭṭhudakānañca, gahaṇuyyojane pana;</p>



<p class="gathalast">Tesañca paribhogepi, dukkaṭaṃ parikittitaṃ.</p>



<p class="hangnum"><a name="para2088"></a><span class="paranum">2088</span>.</p>



<p class="gatha1"> Yakkhādīnaṃ tu sesassa, gahaṇuyyojane pana;</p>



<p class="gathalast">Bhoge ca dukkaṭaṃ, bhutte, thullaccayamudīritaṃ.</p>



<p class="hangnum"><a name="para2089"></a><span class="paranum">2089</span>.</p>



<p class="gatha1"> ‘‘Nāvassuto’’ti ñatvā vā, kupitā vā na gaṇhati;</p>



<p class="gathalast">Kulānuddayatā vāpi, uyyojeti ca yā pana.</p>



<p class="hangnum"><a name="para2090"></a><span class="paranum">2090</span>.</p>



<p class="gatha1"> Tassā ummattikādīna-manāpatti pakāsitā;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Chaṭṭhaṃ.</p>



<p class="hangnum"><a name="para2091"></a><span class="paranum">2091</span>.</p>



<p class="gatha1"> Sattamaṃ aṭṭhamaṃ saṅgha-bhedena sadisaṃ mataṃ;</p>



<p class="gathalast">Samuṭṭhānādinā saddhiṃ, natthi kāci visesatā.</p>



<p class="centered">Sattamaṭṭhamāni.</p>



<p class="hangnum"><a name="para2092"></a><span class="paranum">2092</span>.</p>



<p class="gatha1"> Navame dasame vāpi, vattabbaṃ natthi kiñcipi;</p>



<p class="gathalast">Anantarasamāyeva, samuṭṭhānādayo nayā.</p>



<p class="centered">Navamadasamāni.</p>



<p class="hangnum"><a name="para2093"></a><span class="paranum">2093</span>.</p>



<p class="gatha1"> Duṭṭhadosadvayenāpi, sañcarittena tena cha;</p>



<p class="gathalast">Yāvatatiyakā aṭṭha, cattāri ca ito tato.</p>



<p class="centered">Saṅghādisesakathā.</p>



<p class="title">Nissaggiyakathā</p>



<p class="hangnum"><a name="para2094"></a><span class="paranum">2094</span>.</p>



<p class="gatha1"> Adhiṭṭhānūpagaṃ <a name="M0.0198"></a><a name="V0.0174"></a> pattaṃ, anadhiṭṭhāya bhikkhunī;</p>



<p class="gathalast">Vikappanamakatvā vā, ekāhampi ṭhapeyya ce.</p>



<p class="hangnum"><a name="para2095"></a><span class="paranum">2095</span>.</p>



<p class="gatha1"> Aruṇuggamaneneva, saddhiṃ bhikkhuniyā siyā;</p>



<p class="gathalast">Tassā nissaggiyāpatti, pattasannidhikāraṇā.</p>



<p class="hangnum"><a name="para2096"></a><span class="paranum">2096</span>.</p>



<p class="gatha1"> Seso pana kathāmaggo, pattasikkhāpade idha;</p>



<p class="gathalast">Sabbo vuttanayeneva, veditabbo vinicchayo.</p>



<p class="hangnum"><a name="para2097"></a><span class="paranum">2097</span>.</p>



<p class="gatha1"> Dasāhātikkame tattha, ekāhātikkame idha;</p>



<p class="gathalast">Tassimassa ubhinnampi, ayameva visesatā.</p>



<p class="centered">Paṭhamaṃ.</p>



<p class="hangnum"><a name="para2098"></a><span class="paranum">2098</span>.</p>



<p class="gatha1"> Akāle cīvaraṃ dinnaṃ, dinnaṃ kālepi kenaci;</p>



<p class="gathalast">Ādissa pana ‘‘sampattā, bhājentū’’ti niyāmitaṃ.</p>



<p class="hangnum"><a name="para2099"></a><span class="paranum">2099</span>.</p>



<p class="gatha1"> Akālacīvaraṃ ‘‘kāla-cīvara’’nti sace pana;</p>



<p class="gathalast">Bhājāpeyya ca yā tassā, payoge dukkaṭaṃ siyā.</p>



<p class="hangnum"><a name="para2100"></a><span class="paranum">2100</span>.</p>



<p class="gatha1"> Attanā paṭiladdhaṃ yaṃ, taṃ tu nissaggiyaṃ bhave;</p>



<p class="gathalast">Labhitvā pana nissaṭṭhaṃ, yathādāne niyojaye.</p>



<p class="hangnum"><a name="para2101"></a><span class="paranum">2101</span>.</p>



<p class="gatha1"> Katvā vinayakammaṃ tu, paṭiladdhampi taṃ puna;</p>



<p class="gathalast">Tassa cāyamadhippāyo, sevituṃ na ca vaṭṭati.</p>



<p class="hangnum"><a name="para2102"></a><span class="paranum">2102</span>.</p>



<p class="gatha1"> Akālavatthasaññāya, dukkaṭaṃ kālacīvare;</p>



<p class="gathalast">Ubhayatthapi niddiṭṭhaṃ, tathā vematikāyapi.</p>



<p class="hangnum"><a name="para2103"></a><span class="paranum">2103</span>.</p>



<p class="gatha1"> Kālacīvarasaññāya, cīvare ubhayatthapi;</p>



<p class="gathalast">Na dosummattikādīnaṃ, tisamuṭṭhānatā matā.</p>



<p class="centered">Dutiyaṃ.</p>



<p class="hangnum"><a name="para2104"></a><span class="paranum">2104</span>.</p>



<p class="gatha1"> Cīvaresupi <a name="M0.0199"></a> bandhitvā, ṭhapitesu bahūsvapi;</p>



<p class="gathalast">Ekāyeva siyāpatti, acchindati sace sayaṃ.</p>



<p class="hangnum"><a name="para2105"></a><span class="paranum">2105</span>.</p>



<p class="gatha1"> Tathācchindāpane <a name="V0.0175"></a> ekā, ekāyāṇattiyā bhave;</p>



<p class="gathalast">Itaresu ca vatthūnaṃ, payogassa vasā siyā.</p>



<p class="hangnum"><a name="para2106"></a><span class="paranum">2106</span>.</p>



<p class="gatha1"> Tikapācitti aññasmiṃ, parikkhāre tu dukkaṭaṃ;</p>



<p class="gathalast">Tikadukkaṭamuddiṭṭhaṃ, itarissā tu cīvare.</p>



<p class="hangnum"><a name="para2107"></a><span class="paranum">2107</span>.</p>



<p class="gatha1"> Tāya vā dīyamānaṃ tu, tassā vissāsameva vā;</p>



<p class="gathalast">Gaṇhantiyā anāpatti, tisamuṭṭhānatā matā.</p>



<p class="centered">Tatiyaṃ.</p>



<p class="hangnum"><a name="para2108"></a><span class="paranum">2108</span>.</p>



<p class="gatha1"> Viññāpetvā sace aññaṃ, tadaññaṃ viññāpentiyā;</p>



<p class="gathalast">Viññattidukkaṭaṃ tassā, lābhā nissaggiyaṃ siyā.</p>



<p class="hangnum"><a name="para2109"></a><span class="paranum">2109</span>.</p>



<p class="gatha1"> Tikapācittiyaṃ vuttaṃ, anaññe dvikadukkaṭaṃ;</p>



<p class="gathalast">Anaññenaññasaññāya, appahontepi vā puna.</p>



<p class="hangnum"><a name="para2110"></a><span class="paranum">2110</span>.</p>



<p class="gatha1"> Tasmiṃ taññeva vā aññaṃ, aññenatthepi vā sati;</p>



<p class="gathalast">Ānisaṃsañca dassetvā, tadaññaṃ viññāpentiyā.</p>



<p class="hangnum"><a name="para2111"></a><span class="paranum">2111</span>.</p>



<p class="gatha1"> Anāpattīti ñātabbaṃ, tathā ummattikāyapi;</p>



<p class="gathalast">Sañcarittasamā vuttā, samuṭṭhānādayo nayā.</p>



<p class="centered">Catutthaṃ.</p>



<p class="hangnum"><a name="para2112"></a><span class="paranum">2112</span>.</p>



<p class="gatha1"> Aññaṃ cetāpetvā pubbaṃ, pacchā aññaṃ cetāpeyya;</p>



<p class="gathalast">Evaṃ saññāyaññaṃ dhaññaṃ, mayhaṃ ānetvā detīti.</p>



<p class="hangnum"><a name="para2113"></a><span class="paranum">2113</span>.</p>



<p class="gatha1"> Cetāpanapayogena, mūlaṭṭhāya hi dukkaṭaṃ;</p>



<p class="gathalast">Lābhe nissaggiyaṃ hoti, tena caññena vābhataṃ.</p>



<p class="hangnum"><a name="para2114"></a><span class="paranum">2114</span>.</p>



<p class="gatha1"> Sesaṃ <a name="M0.0200"></a> anantareneva, sadisanti viniddise;</p>



<p class="gathalast">Samuṭṭhānādinā saddhiṃ, apubbaṃ natthi kiñcipi.</p>



<p class="centered">Pañcamaṃ.</p>



<p class="hangnum"><a name="para2115"></a><span class="paranum">2115</span>.</p>



<p class="gatha1"> Aññadatthāya dinnena, parikkhārena yā pana;</p>



<p class="gathalast">Cetāpeyya sace aññaṃ, saṅghikenidha bhikkhunī.</p>



<p class="hangnum"><a name="para2116"></a><span class="paranum">2116</span>.</p>



<p class="gatha1"> Payoge <a name="V0.0176"></a> dukkaṭaṃ, lābhe, tassā nissaggiyaṃ siyā;</p>



<p class="gathalast">Anaññadatthike ettha, niddiṭṭhaṃ dvikadukkaṭaṃ.</p>



<p class="hangnum"><a name="para2117"></a><span class="paranum">2117</span>.</p>



<p class="gatha1"> Sesakaṃ aññadatthāya, anāpattupanentiyā;</p>



<p class="gathalast">Pucchitvā sāmike vāpyā-padāsummattikāya vā.</p>



<p class="hangnum"><a name="para2118"></a><span class="paranum">2118</span>.</p>



<p class="gatha1"> Sañcarittasamā vuttā, samuṭṭhānādayo nayā;</p>



<p class="gathalast">Sattamaṃ chaṭṭhasadisaṃ, sayaṃ yācitakaṃ vinā.</p>



<p class="centered">Chaṭṭhasattamāni.</p>



<p class="hangnum"><a name="para2119"></a><span class="paranum">2119</span>.</p>



<p class="gatha1"> Aṭṭhame navame vāpi, vattabbaṃ natthi kiñcipi;</p>



<p class="gathalast">‘‘Mahājanikasaññāci-kenā’’ti padatādhikā.</p>



<p class="hangnum"><a name="para2120"></a><span class="paranum">2120</span>.</p>



<p class="gatha1"> Dasamepi kathā sabbā, anantarasamā matā;</p>



<p class="gathalast">Samuṭṭhānādinā saddhiṃ, viseso natthi kocipi.</p>



<p class="centered">Aṭṭhamanavamadasamāni.</p>



<p class="centered">Paṭhamo vaggo.</p>



<p class="hangnum"><a name="para2121"></a><span class="paranum">2121</span>.</p>



<p class="gatha1"> Atirekacatukkaṃsaṃ, garupāvuraṇaṃ pana;</p>



<p class="gathalast">Cetāpeyya sace tassā, catusaccappakāsinā.</p>



<p class="hangnum"><a name="para2122"></a><span class="paranum">2122</span>.</p>



<p class="gatha1"> Payoge <a name="M0.0201"></a> dukkaṭaṃ vuttaṃ, lābhe nissaggiyaṃ mataṃ;</p>



<p class="gathalast">Kahāpaṇacatukkaṃ tu, kaṃso nāma pavuccati.</p>



<p class="hangnum"><a name="para2123"></a><span class="paranum">2123</span>.</p>



<p class="gatha1"> Ūnake tu catukkaṃse, uddiṭṭhaṃ dvikadukkaṭaṃ;</p>



<p class="gathalast">Anāpatti catukkaṃsa-paramaṃ garukaṃ pana.</p>



<p class="hangnum"><a name="para2124"></a><span class="paranum">2124</span>.</p>



<p class="gatha1"> Cetāpeti tadūnaṃ vā, ñātakānañca santake;</p>



<p class="gathalast">Aññassatthāya vā atta-dhanenummattikāya vā.</p>



<p class="hangnum"><a name="para2125"></a><span class="paranum">2125</span>.</p>



<p class="gatha1"> Cetāpentaṃ mahagghaṃ yā, cetāpetappameva vā;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Ekādasamaṃ.</p>



<p class="hangnum"><a name="para2126"></a><span class="paranum">2126</span>.</p>



<p class="gatha1"> Lahupāvuraṇaṃ <a name="V0.0177"></a> aḍḍha- teyyakaṃsagghanaṃ pana;</p>



<p class="gathalast">Tato ce uttariṃ yaṃ tu, cetāpeti hi bhikkhunī.</p>



<p class="hangnum"><a name="para2127"></a><span class="paranum">2127</span>.</p>



<p class="gatha1"> Tassā nissaggiyāpatti, pācitti pariyāputā;</p>



<p class="gathalast">Anantarasamaṃ sesaṃ, natthi kāci visesatā.</p>



<p class="centered">Dvādasamaṃ.</p>



<p class="hangnum"><a name="para2128"></a><span class="paranum">2128</span>.</p>



<p class="gatha1"> Sādhāraṇāni sesāni, tāni aṭṭhārasāpi ca;</p>



<p class="gathalast">Imāni dvādasevāpi, samatiṃseva honti hi.</p>



<p class="centered">Nissaggiyakathā.</p>



<p class="title">Pācittiyakathā</p>



<p class="hangnum"><a name="para2129"></a><span class="paranum">2129</span>.</p>



<p class="gatha1"> Lasuṇaṃ bhaṇḍikaṃ vuttaṃ, na ekadvitimiñjakaṃ;</p>



<p class="gathalast">Āmakaṃ māgadhaṃyeva, ‘‘khādissāmī’’ti gaṇhati.</p>



<p class="hangnum"><a name="para2130"></a><span class="paranum">2130</span>.</p>



<p class="gatha1"> Gahaṇe dukkaṭaṃ tassā, pācitti yadi khādati;</p>



<p class="gathalast">Ajjhohāravaseneva, pācittiṃ paridīpaye.</p>



<p class="hangnum"><a name="para2131"></a><span class="paranum">2131</span>.</p>



<p class="gatha1"> Dve <a name="M0.0202"></a> tayo bhaṇḍike saddhiṃ, saṅkhāditvā sace pana;</p>



<p class="gathalast">Ajjhoharati yā tassā, ekaṃ pācittiyaṃ siyā.</p>



<p class="hangnum"><a name="para2132"></a><span class="paranum">2132</span>.</p>



<p class="gatha1"> Bhinditvā tattha ekekaṃ, miñjaṃ khādantiyā pana;</p>



<p class="gathalast">Miñjānaṃ gaṇanāyassā, pācittigaṇanā siyā.</p>



<p class="hangnum"><a name="para2133"></a><span class="paranum">2133</span>.</p>



<p class="gatha1"> Palaṇḍuko bhañjanako, harito cāpalopi ca;</p>



<p class="gathalast">Lasuṇā pana cattāro, vaṭṭanteva sabhāvato.</p>



<p class="hangnum"><a name="para2134"></a><span class="paranum">2134</span>.</p>



<p class="gatha1"> <span class="bld">Palaṇḍuko</span> paṇḍuvaṇṇo, <span class="bld">bhañjano</span> lohitopi ca;</p>



<p class="gathalast"><span class="bld">Harito</span> haritavaṇṇo, <span class="bld">cāpalo</span> setakopi ca.</p>



<p class="hangnum"><a name="para2135"></a><span class="paranum">2135</span>.</p>



<p class="gatha1"> Ekā miñjā palaṇḍussa, bhañjanassa duve siyuṃ;</p>



<p class="gathalast">Tisso haritakassāpi, cāpalo hotyamiñjako.</p>



<p class="hangnum"><a name="para2136"></a><span class="paranum">2136</span>.</p>



<p class="gatha1"> Sūpamaṃsādisaṃpāke<a name="V0.0178"></a>, sāḷavuttaribhaṅgake;</p>



<p class="gathalast">Na dosummattikādīnaṃ, samuṭṭhāneḷakūpamaṃ.</p>



<p class="centered">Paṭhamaṃ.</p>



<p class="hangnum"><a name="para2137"></a><span class="paranum">2137</span>.</p>



<p class="gatha1"> Sambādhe upakacchesu, muttassa karaṇepi vā;</p>



<p class="gathalast">Ekalomampi pācitti, saṃharāpentiyā siyā.</p>



<p class="hangnum"><a name="para2138"></a><span class="paranum">2138</span>.</p>



<p class="gatha1"> Bahukepi tathā lome, saṃharāpentiyā pana;</p>



<p class="gathalast">Payogagaṇanāyassā, na lomagaṇanāya hi.</p>



<p class="hangnum"><a name="para2139"></a><span class="paranum">2139</span>.</p>



<p class="gatha1"> Na doso sati ābādhe, lomake saṃharantiyā;</p>



<p class="gathalast">Samuṭṭhānādayo magga- saṃvidhānasamā matā.</p>



<p class="centered">Dutiyaṃ.</p>



<p class="hangnum"><a name="para2140"></a><span class="paranum">2140</span>.</p>



<p class="gatha1"> Hoti antamaso mutta-karaṇassa talaghātane;</p>



<p class="gathalast">Kesarenāpi rāgena, pācitti padumassa vā.</p>



<p class="hangnum"><a name="para2141"></a><span class="paranum">2141</span>.</p>



<p class="gatha1"> Gaṇḍaṃ <a name="M0.0203"></a> tattha vaṇaṃ vāpi, na doso paharantiyā;</p>



<p class="gathalast">Samuṭṭhānādayo tulyā, paṭhamantimavatthunā.</p>



<p class="centered">Tatiyaṃ.</p>



<p class="hangnum"><a name="para2142"></a><span class="paranum">2142</span>.</p>



<p class="gatha1"> Yā panuppalapattampi, byañjane bhikkhunattano;</p>



<p class="gathalast">Kāmarāgaparetā tu, paveseti na vaṭṭati.</p>



<p class="hangnum"><a name="para2143"></a><span class="paranum">2143</span>.</p>



<p class="gatha1"> Idaṃ vatthuvaseneva, vuttaṃ tu jatumaṭṭhakaṃ;</p>



<p class="gathalast">Daṇḍamelāḷukaṃ vāpi, muttassa karaṇe pana.</p>



<p class="hangnum"><a name="para2144"></a><span class="paranum">2144</span>.</p>



<p class="gatha1"> Samphassaṃ sādiyantiyā, paveseti sace pana;</p>



<p class="gathalast">Pavesāpeti vā tasmiṃ, tassā pācittiyaṃ siyā.</p>



<p class="hangnum"><a name="para2145"></a><span class="paranum">2145</span>.</p>



<p class="gatha1"> Ābādhapaccayā doso, natthi ummattikāya vā;</p>



<p class="gathalast">Talaghātakatulyāva, samuṭṭhānādayo matā.</p>



<p class="centered">Catutthaṃ.</p>



<p class="hangnum"><a name="para2146"></a><span class="paranum">2146</span>.</p>



<p class="gatha1"> Aṅgulīnaṃ <a name="V0.0179"></a> pana dvinnaṃ, aggapabbadvayādhikaṃ;</p>



<p class="gathalast">Pācittiyaṃ pavesetvā, dakasuddhiṃ karontiyā.</p>



<p class="hangnum"><a name="para2147"></a><span class="paranum">2147</span>.</p>



<p class="gatha1"> Ekissāṅguliyā tīṇi, pabbāni pana dīghato;</p>



<p class="gathalast">Pācittiyaṃ bhave suddhiṃ, pavesetvādiyantiyā.</p>



<p class="hangnum"><a name="para2148"></a><span class="paranum">2148</span>.</p>



<p class="gatha1"> Catunnaṃ vāpi tissannaṃ, ekapabbampi yā pana;</p>



<p class="gathalast">Vitthārato paveseti, tassā pācittiyaṃ siyā.</p>



<p class="hangnum"><a name="para2149"></a><span class="paranum">2149</span>.</p>



<p class="gatha1"> Iti sabbappakārena, <span class="bld">mahāpaccariyā</span> pana;</p>



<p class="gathalast">Abhibyattataraṃ katvā, ayamattho vibhāvito.</p>



<p class="hangnum"><a name="para2150"></a><span class="paranum">2150</span>.</p>



<p class="gatha1"> Doso dvaṅgulapabbe vā, natthi ābādhakāraṇā;</p>



<p class="gathalast">Adhikampi pavesetvā, dakasuddhiṃ karontiyā.</p>



<p class="hangnum"><a name="para2151"></a><span class="paranum">2151</span>.</p>



<p class="gatha1"> Tathā <a name="M0.0204"></a> ummattikādīna-manāpatti pakāsitā;</p>



<p class="gathalast">Samuṭṭhānādayo sabbe, talaghātasamā matā.</p>



<p class="centered">Pañcamaṃ.</p>



<p class="hangnum"><a name="para2152"></a><span class="paranum">2152</span>.</p>



<p class="gatha1"> Bhuñjato pana bhikkhussa, pānīyaṃ vā vidhūpanaṃ;</p>



<p class="gathalast">Gahetvā upatiṭṭheyya, tassā pācittiyaṃ siyā.</p>



<p class="hangnum"><a name="para2153"></a><span class="paranum">2153</span>.</p>



<p class="gatha1"> Gahitā udakeneva, khīratakkādayo rasā;</p>



<p class="gathalast">‘‘Bījanī’’ti ca yā kāci, vatthakoṇādi vuccati.</p>



<p class="hangnum"><a name="para2154"></a><span class="paranum">2154</span>.</p>



<p class="gatha1"> Hatthapāse idhaṭṭhāna-paccayāpatti dīpitā;</p>



<p class="gathalast">Pahārapaccayā vuttaṃ, khandhake dukkaṭaṃ visuṃ.</p>



<p class="hangnum"><a name="para2155"></a><span class="paranum">2155</span>.</p>



<p class="gatha1"> Hatthapāsaṃ jahitvā vā, upatiṭṭhantiyā pana;</p>



<p class="gathalast">Khādato khādanaṃ vāpi, hoti āpatti dukkaṭaṃ.</p>



<p class="hangnum"><a name="para2156"></a><span class="paranum">2156</span>.</p>



<p class="gatha1"> Na doso deti dāpeti, tathā ummattikāya vā;</p>



<p class="gathalast">Idaṃ eḷakalomena, samuṭṭhānaṃ samaṃ mataṃ.</p>



<p class="centered">Chaṭṭhaṃ.</p>



<p class="hangnum"><a name="para2157"></a><span class="paranum">2157</span>.</p>



<p class="gatha1"> Viññatvā āmakaṃ dhaññaṃ, bhajjitvā yadi bhikkhunī;</p>



<p class="gathalast">Koṭṭetvā ca pacitvā ca, pācitti paribhuñjati.</p>



<p class="hangnum"><a name="para2158"></a><span class="paranum">2158</span>.</p>



<p class="gatha1"> Na <a name="V0.0180"></a> kevalaṃ tu dhaññānaṃ, gahaṇeyeva dukkaṭaṃ;</p>



<p class="gathalast">Haraṇepi ca dhaññānaṃ, tathā sukkhāpane pana.</p>



<p class="hangnum"><a name="para2159"></a><span class="paranum">2159</span>.</p>



<p class="gatha1"> Bhajjanatthāya dhaññānaṃ, kapalluddhanasajjane;</p>



<p class="gathalast">Aggissa karaṇe dabbi-sajjane ca, kapallake.</p>



<p class="hangnum"><a name="para2160"></a><span class="paranum">2160</span>.</p>



<p class="gatha1"> Dhaññapakkhipane tattha, dabbiyā ghaṭṭakoṭṭane;</p>



<p class="gathalast">Papphoṭanādike sabba-payoge dukkaṭaṃ bhave.</p>



<p class="hangnum"><a name="para2161"></a><span class="paranum">2161</span>.</p>



<p class="gatha1"> Bhojanañceva <a name="M0.0205"></a> viññatti, pamāṇaṃ idamettha hi;</p>



<p class="gathalast">Viññatvā vā sayaṃ tasmā, bhajjanādīni aññato.</p>



<p class="hangnum"><a name="para2162"></a><span class="paranum">2162</span>.</p>



<p class="gatha1"> Viññāpetvā panaññāya, bhajjanādīni vā sayaṃ;</p>



<p class="gathalast">Kārāpetvāpi katvā vā, ajjhoharati yā pana.</p>



<p class="hangnum"><a name="para2163"></a><span class="paranum">2163</span>.</p>



<p class="gatha1"> Ajjhohārapayogesu, tassā pācittiyo siyuṃ;</p>



<p class="gathalast">Mātaraṃ vāpi yācitvā, pācitti paribhuñjati.</p>



<p class="hangnum"><a name="para2164"></a><span class="paranum">2164</span>.</p>



<p class="gatha1"> Bhajjanādīni katvā vā, kārāpetvāpi vā pana;</p>



<p class="gathalast">Aviññatti sayaṃ laddhaṃ, dukkaṭaṃ paribhuñjati.</p>



<p class="hangnum"><a name="para2165"></a><span class="paranum">2165</span>.</p>



<p class="gatha1"> Viññattiyā panaññāya, laddhaṃ tāya sayampi vā;</p>



<p class="gathalast">Kārāpetvāpi katvā vā, tathā ajjhoharantiyā.</p>



<p class="hangnum"><a name="para2166"></a><span class="paranum">2166</span>.</p>



<p class="gatha1"> Sedakammādiatthāya, dhaññaviññattiyā pana;</p>



<p class="gathalast">Ṭhapetvā satta dhaññāni, sesaviññattiyāpi ca.</p>



<p class="hangnum"><a name="para2167"></a><span class="paranum">2167</span>.</p>



<p class="gatha1"> Anāpattīti ñātabbaṃ, tathā ummattikāya ca;</p>



<p class="gathalast">Ñātakānampi dhaññaṃ tu, āmakaṃ na ca vaṭṭati.</p>



<p class="hangnum"><a name="para2168"></a><span class="paranum">2168</span>.</p>



<p class="gatha1"> Vinā viññattiyā laddhaṃ, navakammesu vaṭṭati;</p>



<p class="gathalast">Samuṭṭhānādayo sabbe, addhānasadisā matā.</p>



<p class="centered">Sattamaṃ.</p>



<p class="hangnum"><a name="para2169"></a><span class="paranum">2169</span>.</p>



<p class="gatha1"> Uccāraṃ vāpi passāvaṃ, saṅkāraṃ vā vighāsakaṃ;</p>



<p class="gathalast">Chaḍḍeyya vā tirokuṭṭe, chaḍḍāpeyya parehi vā.</p>



<p class="hangnum"><a name="para2170"></a><span class="paranum">2170</span>.</p>



<p class="gatha1"> Hoti pācittiyaṃ tassā, pākārepi ayaṃ nayo;</p>



<p class="gathalast">Chaḍḍentiyā panekeka-manekāpatti dīpitā.</p>



<p class="hangnum"><a name="para2171"></a><span class="paranum">2171</span>.</p>



<p class="gatha1"> Etāni <a name="V0.0181"></a> pana vatthūni, cattāri sakalānipi;</p>



<p class="gathalast">Ekeneva payogena, ekā chaḍḍentiyā siyā.</p>



<p class="hangnum"><a name="para2172"></a><span class="paranum">2172</span>.</p>



<p class="gatha1"> Āṇattiyampi <a name="M0.0206"></a> eseva, nayo ñeyyo vibhāvinā;</p>



<p class="gathalast">Chaḍḍane dantakaṭṭhassa, pācitti paridīpitā.</p>



<p class="hangnum"><a name="para2173"></a><span class="paranum">2173</span>.</p>



<p class="gatha1"> Sabbattha pana bhikkhussa, hoti āpatti dukkaṭaṃ;</p>



<p class="gathalast">Avalañjepi vā ṭhāne, oloketvāpi vā pana.</p>



<p class="hangnum"><a name="para2174"></a><span class="paranum">2174</span>.</p>



<p class="gatha1"> Chaḍḍentiyā anāpatti, tathā ummattikāya vā;</p>



<p class="gathalast">Sañcarittasamuṭṭhānaṃ, kriyākriyamidaṃ siyā.</p>



<p class="centered">Aṭṭhamaṃ.</p>



<p class="hangnum"><a name="para2175"></a><span class="paranum">2175</span>.</p>



<p class="gatha1"> Khette vā nāḷikerādi-ārāme vāpi yā pana;</p>



<p class="gathalast">Ropime haritaṭṭhāne, yattha katthaci bhikkhunī.</p>



<p class="hangnum"><a name="para2176"></a><span class="paranum">2176</span>.</p>



<p class="gatha1"> Tāni cattāri vatthūni, sace chaḍḍeti vā sayaṃ;</p>



<p class="gathalast">Chaḍḍāpeti tathā vutta-nayo āpattinicchayo.</p>



<p class="hangnum"><a name="para2177"></a><span class="paranum">2177</span>.</p>



<p class="gatha1"> Bhuñjamānā nisīditvā, khette tu harite tathā;</p>



<p class="gathalast">Ucchuādīni khādantī, gacchantī pana tattha yā.</p>



<p class="hangnum"><a name="para2178"></a><span class="paranum">2178</span>.</p>



<p class="gatha1"> Chaḍḍeti yadi ucchiṭṭhaṃ, udakaṃ calakāni vā;</p>



<p class="gathalast">Hoti pācittiyaṃ tassā, bhikkhuno hoti dukkaṭaṃ.</p>



<p class="hangnum"><a name="para2179"></a><span class="paranum">2179</span>.</p>



<p class="gatha1"> Chaḍḍentiyā siyāpatti, ṭhāne antamaso jalaṃ;</p>



<p class="gathalast">Pivitvā matthakacchinnaṃ, nāḷikerampi tādise.</p>



<p class="hangnum"><a name="para2180"></a><span class="paranum">2180</span>.</p>



<p class="gatha1"> Kasite tu panaṭṭhāne, bījanikkhepane kate;</p>



<p class="gathalast">Na uṭṭhetaṅkuraṃ yāva, sabbesaṃ tāva dukkaṭaṃ.</p>



<p class="hangnum"><a name="para2181"></a><span class="paranum">2181</span>.</p>



<p class="gatha1"> Lāyitampi manussānaṃ, khettaṃ rakkhati ce puna;</p>



<p class="gathalast">Rohanatthāya tatthassā, yathāvatthukameva hi.</p>



<p class="hangnum"><a name="para2182"></a><span class="paranum">2182</span>.</p>



<p class="gatha1"> Na doso chaḍḍite khette, sabbaṃ chaḍḍentiyā pana;</p>



<p class="gathalast">Samuṭṭhānādayo sabbe, aṭṭhamena samā matā.</p>



<p class="centered">Navamaṃ.</p>



<p class="hangnum"><a name="para2183"></a><span class="paranum">2183</span>.</p>



<p class="gatha1"> Naccaṃ <a name="M0.0207"></a><a name="V0.0182"></a> vā pana gītaṃ vā, vāditaṃ vāpi bhikkhunī;</p>



<p class="gathalast">Dassanatthāya gaccheyya, tassā pācittiyaṃ siyā.</p>



<p class="hangnum"><a name="para2184"></a><span class="paranum">2184</span>.</p>



<p class="gatha1"> Dassanatthāya naccassa, gītassa savanāya ca;</p>



<p class="gathalast">Gacchantiyā siyā tassā, padavārena dukkaṭaṃ.</p>



<p class="hangnum"><a name="para2185"></a><span class="paranum">2185</span>.</p>



<p class="gatha1"> Sace ekapayogena, olokentī ca passati;</p>



<p class="gathalast">Suṇāti tesaṃ gītampi, ekā pācitti dīpitā.</p>



<p class="hangnum"><a name="para2186"></a><span class="paranum">2186</span>.</p>



<p class="gatha1"> Aññasmimpi disābhāge, naccaṃ passati ce pana;</p>



<p class="gathalast">Suṇāti aññato gītaṃ, visuṃ pācittiyo siyuṃ.</p>



<p class="hangnum"><a name="para2187"></a><span class="paranum">2187</span>.</p>



<p class="gatha1"> Payogagaṇanāyettha, āpattigaṇanā siyā;</p>



<p class="gathalast">Naccituṃ gāyituṃ neva, sayaṃ labhati bhikkhunī.</p>



<p class="hangnum"><a name="para2188"></a><span class="paranum">2188</span>.</p>



<p class="gatha1"> ‘‘Aññaṃ naccāti vādehi’’, iti vattuṃ na vaṭṭati;</p>



<p class="gathalast">‘‘Upaṭṭhānaṃ karomā’’ti, vutte vā sampaṭicchituṃ.</p>



<p class="hangnum"><a name="para2189"></a><span class="paranum">2189</span>.</p>



<p class="gatha1"> Tassā pācitti sabbattha, bhikkhuno hoti dukkaṭaṃ;</p>



<p class="gathalast">‘‘Upaṭṭhānaṃ karomā’’ti, vutte bhikkhuniyā pana.</p>



<p class="hangnum"><a name="para2190"></a><span class="paranum">2190</span>.</p>



<p class="gatha1"> ‘‘Upaṭṭhānaṃ pasattha’’nti, vattumevaṃ tu vaṭṭati;</p>



<p class="gathalast">Ārāmeyeva ṭhatvā vā, yā passati suṇāti vā.</p>



<p class="hangnum"><a name="para2191"></a><span class="paranum">2191</span>.</p>



<p class="gatha1"> Attano ca ṭhitokāsaṃ, āgantvā ca payojitaṃ;</p>



<p class="gathalast">Gantvā passantiyā vāpi, tathārūpā hi kāraṇā.</p>



<p class="hangnum"><a name="para2192"></a><span class="paranum">2192</span>.</p>



<p class="gatha1"> Passantiyā tathā maggaṃ, naccaṃ paṭipathepi ca;</p>



<p class="gathalast">Tathā ummattikādīna-manāpattāpadāsupi.</p>



<p class="hangnum"><a name="para2193"></a><span class="paranum">2193</span>.</p>



<p class="gatha1"> Idameḷakalomena, samuṭṭhānaṃ samaṃ mataṃ;</p>



<p class="gathalast">Lokavajjamidaṃ pāpa-cittañceva tivedanaṃ.</p>



<p class="centered">Dasamaṃ.</p>



<p class="centered">Lasuṇavaggo paṭhamo.</p>



<p class="hangnum"><a name="para2194"></a><span class="paranum">2194</span>.</p>



<p class="gatha1"> Yādha <a name="M0.0208"></a> rattandhakārasmiṃ, appadīpe panekikā;</p>



<p class="gathalast">Santiṭṭhati sace saddhiṃ, purisena ca bhikkhunī.</p>



<p class="hangnum"><a name="para2195"></a><span class="paranum">2195</span>.</p>



<p class="gatha1"> Tassā <a name="V0.0183"></a> pācittiyaṃ vuttaṃ, saddhiṃ vā sallapantiyā;</p>



<p class="gathalast">Hatthapāsaṃ samāgantvā, rahassādavasena tu.</p>



<p class="hangnum"><a name="para2196"></a><span class="paranum">2196</span>.</p>



<p class="gatha1"> Hatthapāsaṃ jahitvā vā, purisassa sace pana;</p>



<p class="gathalast">Ajahitvāpi vā yakkha-petādīnampi bhikkhunī.</p>



<p class="hangnum"><a name="para2197"></a><span class="paranum">2197</span>.</p>



<p class="gatha1"> Santiṭṭhati ca yā tassā, dukkaṭaṃ paridīpitaṃ;</p>



<p class="gathalast">Anāpatti sace koci, dutiyā viññu vijjati.</p>



<p class="hangnum"><a name="para2198"></a><span class="paranum">2198</span>.</p>



<p class="gatha1"> Tathā ummattikādīna-mathaññavihitāya vā;</p>



<p class="gathalast">Theyyasatthasamuṭṭhānaṃ, kriyaṃ saññāvimokkhakaṃ.</p>



<p class="centered">Paṭhamaṃ.</p>



<p class="hangnum"><a name="para2199"></a><span class="paranum">2199</span>.</p>



<p class="gatha1"> Dutiye tu ‘‘paṭicchanne, okāse’’ti idaṃ pana;</p>



<p class="gathalast">Adhikaṃ itaraṃ sabbaṃ, paṭhamena samaṃ mataṃ.</p>



<p class="centered">Dutiyaṃ.</p>



<p class="hangnum"><a name="para2200"></a><span class="paranum">2200</span>.</p>



<p class="gatha1"> Tatiyepi catutthepi, apubbaṃ natthi kiñcipi;</p>



<p class="gathalast">Samānaṃ paṭhameneva, samuṭṭhānādinā saha.</p>



<p class="centered">Tatiyacatutthāni.</p>



<p class="hangnum"><a name="para2201"></a><span class="paranum">2201</span>.</p>



<p class="gatha1"> Chadananto nisīditvā, anovassappadesakaṃ;</p>



<p class="gathalast">Ajjhokāse nisīditvā, upacārampi vā sace.</p>



<p class="hangnum"><a name="para2202"></a><span class="paranum">2202</span>.</p>



<p class="gatha1"> Atikkameti yā, hoti, dukkaṭaṃ paṭhame pade;</p>



<p class="gathalast">Dutiye ca pade tassā, pācitti pariyāputā.</p>



<p class="hangnum"><a name="para2203"></a><span class="paranum">2203</span>.</p>



<p class="gatha1"> Pallaṅkassa <a name="M0.0209"></a> anokāse, dukkaṭaṃ samudīritaṃ;</p>



<p class="gathalast">Tathāpuṭṭhe anāpuṭṭha-saññāya vicikicchato.</p>



<p class="hangnum"><a name="para2204"></a><span class="paranum">2204</span>.</p>



<p class="gatha1"> Asaṃhārimenāpatti, gilānāyāpadāsu vā;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Pañcamaṃ.</p>



<p class="hangnum"><a name="para2205"></a><span class="paranum">2205</span>.</p>



<p class="gatha1"> Ekāpatti <a name="V0.0184"></a> nisīditvā, hoti gacchantiyā pana;</p>



<p class="gathalast">Ekāva anisīditvā, nipajjitvā vajantiyā.</p>



<p class="hangnum"><a name="para2206"></a><span class="paranum">2206</span>.</p>



<p class="gatha1"> Nisīditvā nipajjitvā, honti gacchantiyā duve;</p>



<p class="gathalast">Sesaṃ anantareneva, samuṭṭhānādinā samaṃ.</p>



<p class="centered">Chaṭṭhaṃ.</p>



<p class="hangnum"><a name="para2207"></a><span class="paranum">2207</span>.</p>



<p class="gatha1"> Chaṭṭhena sattamaṃ tulyaṃ, aṭṭhame natthi kiñcipi;</p>



<p class="gathalast">Vattabbaṃ tisamuṭṭhānaṃ, sacittaṃ dukkhavedanaṃ.</p>



<p class="centered">Sattamaṭṭhamāni.</p>



<p class="hangnum"><a name="para2208"></a><span class="paranum">2208</span>.</p>



<p class="gatha1"> Nirayabrahmacariyehi, attānaṃ vā parampi vā;</p>



<p class="centered">Abhisapeyya pācitti, vācato vācato siyā</p>



<p class="hangnum"><a name="para2209"></a><span class="paranum">2209</span>.</p>



<p class="gatha1"> Ṭhapetvā nirayañceva, brahmacariyañca yā pana;</p>



<p class="gathalast">‘‘Sunakhī sūkarī kākī, kāṇā kuṇī’’tiādinā.</p>



<p class="hangnum"><a name="para2210"></a><span class="paranum">2210</span>.</p>



<p class="gatha1"> Akkosati ca vācāya, vācāyāpatti dukkaṭaṃ;</p>



<p class="gathalast">Tikapācittiyaṃ vuttaṃ, sesāya tikadukkaṭaṃ.</p>



<p class="hangnum"><a name="para2211"></a><span class="paranum">2211</span>.</p>



<p class="gatha1"> Purakkhatvā vadantīna-matthadhammānusāsaniṃ;</p>



<p class="gathalast">Anāpattaṭṭhameneva, samuṭṭhānādayo samā.</p>



<p class="centered">Navamaṃ.</p>



<p class="hangnum"><a name="para2212"></a><span class="paranum">2212</span>.</p>



<p class="gatha1"> Rodantiyā <a name="M0.0210"></a> vadhitvā vā, pācitti paridīpitā;</p>



<p class="gathalast">Dvīsu tesu panekekaṃ, dukkaṭaṃ tu karontiyā.</p>



<p class="hangnum"><a name="para2213"></a><span class="paranum">2213</span>.</p>



<p class="gatha1"> Sesamuttānamevettha, samuṭṭhānādayo pana;</p>



<p class="gathalast">Dhuranikkhepatulyāva, kriyāmattaṃ visesakaṃ.</p>



<p class="centered">Dasamaṃ.</p>



<p class="centered">Andhakāravaggo dutiyo.</p>



<p class="hangnum"><a name="para2214"></a><span class="paranum">2214</span>.</p>



<p class="gatha1"> Nhāyati <a name="V0.0185"></a> naggā yā pana hutvā;</p>



<p class="gatha2">Sabbapayoge dukkaṭamassā;</p>



<p class="gatha3">Tassa ca vosāne jinavuttaṃ;</p>



<p class="gathalast">Bhikkhuni dosaṃ sā samupeti.</p>



<p class="hangnum"><a name="para2215"></a><span class="paranum">2215</span>.</p>



<p class="gatha1"> Acchinnacīvarā naṭṭha-cīvarā āpadāsu vā;</p>



<p class="gathalast">Na doseḷakalomena, samuṭṭhānādayo samā.</p>



<p class="centered">Paṭhamaṃ.</p>



<p class="hangnum"><a name="para2216"></a><span class="paranum">2216</span>.</p>



<p class="gatha1"> Dutiye pana vattabbaṃ, apubbaṃ natthi kiñcipi;</p>



<p class="gathalast">Samuṭṭhānādayo sabbe, sañcarittasamā matā.</p>



<p class="centered">Dutiyaṃ.</p>



<p class="hangnum"><a name="para2217"></a><span class="paranum">2217</span>.</p>



<p class="gatha1"> Dussibbitaṃ visibbetvā, sibbanatthāya cīvaraṃ;</p>



<p class="gathalast">Anantarāya taṃ pacchā, yā na sibbeyya bhikkhunī.</p>



<p class="hangnum"><a name="para2218"></a><span class="paranum">2218</span>.</p>



<p class="gatha1"> Ṭhapetvā catupañcāhaṃ, ‘‘na sibbissāmyaha’’nti hi;</p>



<p class="gathalast">Dhure nikkhittamatteva, tassā pācittiyaṃ siyā.</p>



<p class="hangnum"><a name="para2219"></a><span class="paranum">2219</span>.</p>



<p class="gatha1"> Pacchā <a name="M0.0211"></a> sibbati pācitti, nikkhipitvā dhuraṃ sace;</p>



<p class="gathalast">Tikapācittiyaṃ vuttaṃ, sesāya tikadukkaṭaṃ.</p>



<p class="hangnum"><a name="para2220"></a><span class="paranum">2220</span>.</p>



<p class="gatha1"> Vuttaṃ ubhinnamaññasmiṃ, parikkhāre tu dukkaṭaṃ;</p>



<p class="gathalast">Anāpatti gilānāya, antarāyepi vā sati.</p>



<p class="hangnum"><a name="para2221"></a><span class="paranum">2221</span>.</p>



<p class="gatha1"> Atikkameti pañcāhaṃ, karontī vāpi cīvaraṃ;</p>



<p class="gathalast">Dhuranikkhepanaṃ nāma, samuṭṭhānamidaṃ mataṃ.</p>



<p class="centered">Tatiyaṃ.</p>



<p class="hangnum"><a name="para2222"></a><span class="paranum">2222</span>.</p>



<p class="gatha1"> Pañcāhikaṃ tu saṅghāṭi-cāraṃ yātikkameyya hi;</p>



<p class="gathalast">Hoti pācittiyāpatti, chaṭṭhe tassāruṇuggame.</p>



<p class="hangnum"><a name="para2223"></a><span class="paranum">2223</span>.</p>



<p class="gatha1"> Ekasmiṃ cīvare ekā, pañca pañcasu dīpitā;</p>



<p class="gathalast">Ticīvarañca saṃkacci, dakasāṭīti pañca tu.</p>



<p class="hangnum"><a name="para2224"></a><span class="paranum">2224</span>.</p>



<p class="gatha1"> Tikapācitti <a name="V0.0186"></a> pañcāhā-natikkante dvidukkaṭaṃ;</p>



<p class="gathalast">Pañcame divase pañca, cīvarāni nisevati.</p>



<p class="hangnum"><a name="para2225"></a><span class="paranum">2225</span>.</p>



<p class="gatha1"> Otāpeti gilānāya, anāpattipadāsupi;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Catutthaṃ.</p>



<p class="hangnum"><a name="para2226"></a><span class="paranum">2226</span>.</p>



<p class="gatha1"> Gahetvā yā anāpucchā, saṅkametabbacīvaraṃ;</p>



<p class="gathalast">Paribhuñjati aññissā, tassā pācittiyaṃ siyā.</p>



<p class="hangnum"><a name="para2227"></a><span class="paranum">2227</span>.</p>



<p class="gatha1"> Tikapācittiyaṃ vuttaṃ, sesāya tikadukkaṭaṃ;</p>



<p class="gathalast">Acchinnacīvarā naṭṭha-cīvarā āpadāsu vā.</p>



<p class="hangnum"><a name="para2228"></a><span class="paranum">2228</span>.</p>



<p class="gatha1"> Tathā ummattikādīna-manāpatti pakāsitā;</p>



<p class="gathalast">Kathinena samuṭṭhānaṃ, tulyametaṃ kriyākriyaṃ.</p>



<p class="centered">Pañcamaṃ.</p>



<p class="hangnum"><a name="para2229"></a><span class="paranum">2229</span>.</p>



<p class="gatha1"> Yā <a name="M0.0212"></a> hi bhikkhuni saṅghassa, labhitabbaṃ tu cīvaraṃ;</p>



<p class="gathalast">Nivāreti sace tassā, pācitti paridīpaye.</p>



<p class="hangnum"><a name="para2230"></a><span class="paranum">2230</span>.</p>



<p class="gatha1"> Gaṇassāpi ca ekissā, lābhe āpatti dukkaṭaṃ;</p>



<p class="gathalast">Tathevaññaṃ parikkhāraṃ, nivāreti sace pana.</p>



<p class="hangnum"><a name="para2231"></a><span class="paranum">2231</span>.</p>



<p class="gatha1"> Ānisaṃsaṃ nidassetvā, nivāreti na dosatā;</p>



<p class="gathalast">Adinnādānatulyāva, samuṭṭhānādayo matā.</p>



<p class="centered">Chaṭṭhaṃ.</p>



<p class="hangnum"><a name="para2232"></a><span class="paranum">2232</span>.</p>



<p class="gatha1"> Cīvarānaṃ vibhaṅgaṃ yā, paṭisedheyya dhammikaṃ;</p>



<p class="gathalast">Hoti pācittiyaṃ tassā, dukkaṭaṃ paridīpitaṃ.</p>



<p class="hangnum"><a name="para2233"></a><span class="paranum">2233</span>.</p>



<p class="gatha1"> Adhamme dhammasaññāya, ubho vematikāya vā;</p>



<p class="gathalast">Ānisaṃsaṃ nidassetvā, paṭisedhentiyā pana.</p>



<p class="hangnum"><a name="para2234"></a><span class="paranum">2234</span>.</p>



<p class="gatha1"> Tathā ummattikādīna-manāpatti pakāsitā;</p>



<p class="gathalast">Samuṭṭhānādayo sabbe, anantarasamā matā.</p>



<p class="centered">Sattamaṃ.</p>



<p class="hangnum"><a name="para2235"></a><span class="paranum">2235</span>.</p>



<p class="gatha1"> Nivāsanūpagaṃ <a name="V0.0187"></a> vāpi, tathā pārupanūpagaṃ;</p>



<p class="gathalast">Kappabindukataṃ kiñci, muñcitvā sahadhammike.</p>



<p class="hangnum"><a name="para2236"></a><span class="paranum">2236</span>.</p>



<p class="gatha1"> Pitaropi panaññassa, dadeyya yadi cīvaraṃ;</p>



<p class="gathalast">Yassa kassaci tassāpi, pācitti pariyāputā.</p>



<p class="hangnum"><a name="para2237"></a><span class="paranum">2237</span>.</p>



<p class="gatha1"> Gaṇanāya vasenettha, cīvarānaṃ tu tā pana;</p>



<p class="gathalast">Pācittiyo gaṇetabbā, bhikkhuno dukkaṭaṃ siyā.</p>



<p class="hangnum"><a name="para2238"></a><span class="paranum">2238</span>.</p>



<p class="gatha1"> Tāvakālikamaññesa-manāpatti dadāti ce;</p>



<p class="gathalast">Sañcarittasamā vuttā, samuṭṭhānādayo nayā.</p>



<p class="centered">Aṭṭhamaṃ.</p>



<p class="hangnum"><a name="para2239"></a><span class="paranum">2239</span>.</p>



<p class="gatha1"> Cīvarassa <a name="M0.0213"></a> vibhaṅgaṃ yā, nisedhetvāna cīvare;</p>



<p class="gathalast">Kālaṃ atikkameyyassā, dubbalāsāya dosatā.</p>



<p class="hangnum"><a name="para2240"></a><span class="paranum">2240</span>.</p>



<p class="gatha1"> Adubbale tu cīvare, sudubbalanti cetasā;</p>



<p class="gathalast">Ubhosu kaṅkhitāya vā, avoca dukkaṭaṃ jino.</p>



<p class="hangnum"><a name="para2241"></a><span class="paranum">2241</span>.</p>



<p class="gatha1"> Ānisaṃsaṃ nidassetvā, nivāreti na dosatā;</p>



<p class="gathalast">Adinnādānatulyāva, samuṭṭhānādayo matā.</p>



<p class="centered">Navamaṃ.</p>



<p class="hangnum"><a name="para2242"></a><span class="paranum">2242</span>.</p>



<p class="gatha1"> Dhammikaṃ kathinuddhāraṃ, yā nivāreyya bhikkhunī;</p>



<p class="gathalast">Tassā pācittiyāpatti, munindena pakāsitā.</p>



<p class="hangnum"><a name="para2243"></a><span class="paranum">2243</span>.</p>



<p class="gatha1"> Ānisaṃso mahā hoti, yassa atthāramūlako;</p>



<p class="gathalast">Uddhāramūlako appo, na dātabbo panīdiso.</p>



<p class="hangnum"><a name="para2244"></a><span class="paranum">2244</span>.</p>



<p class="gatha1"> Ānisaṃso mahā hoti, yassa ubbhāramūlako;</p>



<p class="gathalast">Atthāramūlako appo, dātabbo evarūpako.</p>



<p class="hangnum"><a name="para2245"></a><span class="paranum">2245</span>.</p>



<p class="gatha1"> Tathā samānisaṃsopi, saddhāpālanakāraṇā;</p>



<p class="gathalast">Ānisaṃsaṃ nidassetvā, paṭisedheti vaṭṭati.</p>



<p class="hangnum"><a name="para2246"></a><span class="paranum">2246</span>.</p>



<p class="gatha1"> Sesaṃ pana asesena, sattamena samaṃ mataṃ;</p>



<p class="gathalast">Samuṭṭhānādinā saddhiṃ, apubbaṃ natthi kiñcipi.</p>



<p class="centered">Dasamaṃ.</p>



<p class="centered">Naggavaggo tatiyo.</p>



<p class="hangnum"><a name="para2247"></a><span class="paranum">2247</span>.</p>



<p class="gatha1"> Ekāya <a name="V0.0188"></a> tu nipannāya, aparā vā nipajjatu;</p>



<p class="gathalast">Nipajjeyyuṃ saheva dve, dvinnaṃ pācittiyaṃ siyā.</p>



<p class="hangnum"><a name="para2248"></a><span class="paranum">2248</span>.</p>



<p class="gatha1"> Āpattibahukā <a name="M0.0214"></a> ñeyyā, punappunaṃ nipajjane;</p>



<p class="gathalast">Ekāya ca nipannāya, sace ekā nisīdati.</p>



<p class="hangnum"><a name="para2249"></a><span class="paranum">2249</span>.</p>



<p class="gatha1"> Ubho vāpi nisīdanti, samaṃ, ummattikāya vā;</p>



<p class="gathalast">Anāpatti samuṭṭhānaṃ, eḷakena samaṃ mataṃ.</p>



<p class="centered">Paṭhamaṃ.</p>



<p class="hangnum"><a name="para2250"></a><span class="paranum">2250</span>.</p>



<p class="gatha1"> Pāvārakaṭasārādiṃ, santharitvā panekakaṃ;</p>



<p class="gathalast">Saṃhārimesu teneva, pārupitvā sace pana.</p>



<p class="hangnum"><a name="para2251"></a><span class="paranum">2251</span>.</p>



<p class="gatha1"> Nipajjanti saheva dve, tāsaṃ pācittiyaṃ siyā;</p>



<p class="gathalast">Ekasmiṃ dukkaṭaṃ dvinnaṃ, vuttaṃ tu dvikadukkaṭaṃ.</p>



<p class="hangnum"><a name="para2252"></a><span class="paranum">2252</span>.</p>



<p class="gatha1"> Vavatthānaṃ nidassetvā, nipajjanti sace pana;</p>



<p class="gathalast">Na dosummattikādīnaṃ, sesaṃ tulyaṃ panādinā.</p>



<p class="centered">Dutiyaṃ.</p>



<p class="hangnum"><a name="para2253"></a><span class="paranum">2253</span>.</p>



<p class="gatha1"> Purato ca anāpucchā, yadi caṅkamanādayo;</p>



<p class="gathalast">Kareyya pana pācitti, aññissāphāsukāraṇā.</p>



<p class="hangnum"><a name="para2254"></a><span class="paranum">2254</span>.</p>



<p class="gatha1"> Nivattanānaṃ gaṇanāya tassā;</p>



<p class="gatha2">Pācittiyānaṃ gaṇanā ca ñeyyā;</p>



<p class="gatha3">Payogatoyeva bhavanti dosā;</p>



<p class="gathalast">Nipajjanaṭṭhānanisīdanānaṃ.</p>



<p class="hangnum"><a name="para2255"></a><span class="paranum">2255</span>.</p>



<p class="gatha1"> Uddesādīsu pācitti, padānaṃ gaṇanāvasā;</p>



<p class="gathalast">Tikapācittiyaṃ vuttaṃ, sesāya tikadukkaṭaṃ.</p>



<p class="hangnum"><a name="para2256"></a><span class="paranum">2256</span>.</p>



<p class="gatha1"> Na ca aphāsukāmāya, āpucchā purato pana;</p>



<p class="gathalast">Tassā caṅkamanādīni, anāpatti karontiyā.</p>



<p class="hangnum"><a name="para2257"></a><span class="paranum">2257</span>.</p>



<p class="gatha1"> Adinnādānatulyāva<a name="M0.0215"></a>, samuṭṭhānādayo nayā;</p>



<p class="gathalast">Kriyākriyamidaṃ pāpa- mānasaṃ dukkhavedanaṃ.</p>



<p class="centered">Tatiyaṃ.</p>



<p class="hangnum"><a name="para2258"></a><span class="paranum">2258</span>.</p>



<p class="gatha1"> Sayaṃ <a name="V0.0189"></a> anantarāyā yā, dukkhitaṃ sahajīviniṃ;</p>



<p class="gathalast">Nupaṭṭhāpeyya caññāya, nupaṭṭheyya sayampi vā.</p>



<p class="hangnum"><a name="para2259"></a><span class="paranum">2259</span>.</p>



<p class="gatha1"> Dhure nikkhittamatteva, tassā pācittiyaṃ siyā;</p>



<p class="gathalast">Antevāsiniyā vāpi, dukkaṭaṃ itarāya vā.</p>



<p class="hangnum"><a name="para2260"></a><span class="paranum">2260</span>.</p>



<p class="gatha1"> Anāpatti gilānāya, gavesitvālabhantiyā;</p>



<p class="gathalast">Āpadummattikādīnaṃ, dhuranikkhepanodayaṃ.</p>



<p class="centered">Catutthaṃ.</p>



<p class="hangnum"><a name="para2261"></a><span class="paranum">2261</span>.</p>



<p class="gatha1"> Sakaṃ puggalikaṃ datvā, sakavāṭaṃ upassayaṃ;</p>



<p class="gathalast">Sayaṃ upassayā tamhā, nikkaḍḍhati sace pana.</p>



<p class="hangnum"><a name="para2262"></a><span class="paranum">2262</span>.</p>



<p class="gatha1"> Ekeneva payogena, dvārādīsu bahūnipi;</p>



<p class="gathalast">Taṃ nikkaḍḍhantiyā tassā, ekaṃ pācittiyaṃ siyā.</p>



<p class="hangnum"><a name="para2263"></a><span class="paranum">2263</span>.</p>



<p class="gatha1"> Payogagaṇanāyettha, pācittigaṇanā matā;</p>



<p class="gathalast">Āṇattiyampi eseva, nayo vutto mahesinā.</p>



<p class="hangnum"><a name="para2264"></a><span class="paranum">2264</span>.</p>



<p class="gatha1"> ‘‘Ettakāva imaṃ dvārā, nikkaḍḍhāhī’’ti bhāsati;</p>



<p class="gathalast">Ekāyāṇattiyā dvāra-gaṇanāpattiyo siyuṃ.</p>



<p class="hangnum"><a name="para2265"></a><span class="paranum">2265</span>.</p>



<p class="gatha1"> Dukkaṭaṃ akavāṭamhā, sesāya tikadukkaṭaṃ;</p>



<p class="gathalast">Ubhinnaṃ pana sabbattha, parikkhāresu dukkaṭaṃ.</p>



<p class="hangnum"><a name="para2266"></a><span class="paranum">2266</span>.</p>



<p class="gatha1"> Sesamettha asesena, samuṭṭhānādinā saha;</p>



<p class="gathalast">Saṅghikā hi vihārasmā, nikkaḍḍhanasamaṃ mataṃ.</p>



<p class="centered">Pañcamaṃ.</p>



<p class="hangnum"><a name="para2267"></a><span class="paranum">2267</span>.</p>



<p class="gatha1"> Chaṭṭhe <a name="M0.0216"></a> panidha vattabbaṃ, apubbaṃ natthi kiñcipi;</p>



<p class="gathalast">Sikkhāpadenariṭṭhassa, sadisova vinicchayo.</p>



<p class="centered">Chaṭṭhaṃ.</p>



<p class="hangnum"><a name="para2268"></a><span class="paranum">2268</span>.</p>



<p class="gatha1"> Sāsaṅkasammate anto-raṭṭhe bhikkhuniyā pana;</p>



<p class="gathalast">Carantiyā siyāpatti, vinā satthena cārikaṃ.</p>



<p class="hangnum"><a name="para2269"></a><span class="paranum">2269</span>.</p>



<p class="gatha1"> Gāmantarapavese <a name="V0.0190"></a> ca, araññe addhayojane;</p>



<p class="gathalast">Pācittiyanayo ñeyyo, bhikkhunā vinayaññunā.</p>



<p class="hangnum"><a name="para2270"></a><span class="paranum">2270</span>.</p>



<p class="gatha1"> Na doso saha satthena, khemaṭṭhānāpadāsu vā;</p>



<p class="gathalast">Idaṃ eḷakalomena, samuṭṭhānādinā samaṃ.</p>



<p class="centered">Sattamaṃ.</p>



<p class="hangnum"><a name="para2271"></a><span class="paranum">2271</span>.</p>



<p class="gatha1"> Aṭṭhame navame vāpi, anuttānaṃ na vijjati;</p>



<p class="gathalast">Sattamena samānāni, samuṭṭhānādinā saha.</p>



<p class="centered">Aṭṭhamanavamāni.</p>



<p class="hangnum"><a name="para2272"></a><span class="paranum">2272</span>.</p>



<p class="gatha1"> Pācitti dhuranikkhepe, ‘‘na gamissāmyaha’’nti ca;</p>



<p class="gathalast">Katvā ca dhuranikkhepaṃ, pacchā gacchantiyā tathā.</p>



<p class="hangnum"><a name="para2273"></a><span class="paranum">2273</span>.</p>



<p class="gatha1"> Yojanāni pavāretvā, pañca gantumpi vaṭṭati;</p>



<p class="gathalast">Chasu vattabbamevatthi, kinnu nāmidha taṃ siyā.</p>



<p class="hangnum"><a name="para2274"></a><span class="paranum">2274</span>.</p>



<p class="gatha1"> Tīṇi gantvā ca teneva, paccāgantuṃ na vaṭṭati;</p>



<p class="gathalast">Aññena pana maggena, pacchāgacchati vaṭṭati.</p>



<p class="hangnum"><a name="para2275"></a><span class="paranum">2275</span>.</p>



<p class="gatha1"> Anāpattantarāyasmiṃ, tassā dasavidhe sati;</p>



<p class="gathalast">Āpadāsu gilānāya, alābhe dutiyāya vā.</p>



<p class="hangnum"><a name="para2276"></a><span class="paranum">2276</span>.</p>



<p class="gatha1"> Rājacoramanussaggi-toyavāḷasarīsapā;</p>



<p class="gathalast">Manussajīvitabrahma-cariyassantarāyikā.</p>



<p class="hangnum"><a name="para2277"></a><span class="paranum">2277</span>.</p>



<p class="gatha1"> Samuṭṭhānādinā <a name="M0.0217"></a> tulyaṃ, paṭhamantimavatthunā;</p>



<p class="gathalast">Ayameva viseso hi, akriyaṃ dukkhavedanaṃ.</p>



<p class="centered">Dasamaṃ.</p>



<p class="centered">Tuvaṭṭavaggo catuttho.</p>



<p class="hangnum"><a name="para2278"></a><span class="paranum">2278</span>.</p>



<p class="gatha1"> Rājāgāraṃ cittāgāraṃ, ārāmaṃ kīḷuyyānaṃ vā;</p>



<p class="gathalast">Kīḷāvāpiṃ nānākāraṃ, daṭṭhuṃ gacchantinaṃ tāni.</p>



<p class="hangnum"><a name="para2279"></a><span class="paranum">2279</span>.</p>



<p class="gatha1"> Niddiṭṭhaṃ <a name="V0.0191"></a> muninā tāsaṃ, dukkaṭaṃ tu pade pade;</p>



<p class="gathalast">Padaṃ anuddharitvāva, sace passanti pañcapi.</p>



<p class="hangnum"><a name="para2280"></a><span class="paranum">2280</span>.</p>



<p class="gatha1"> Ekāyeva panāpatti, pācitti paridīpitā;</p>



<p class="gathalast">Gantvā passanti ce taṃ taṃ, pāṭekkāpattiyo siyuṃ.</p>



<p class="hangnum"><a name="para2281"></a><span class="paranum">2281</span>.</p>



<p class="gatha1"> Payogabahutāyāpi, pācittibahutā siyā;</p>



<p class="gathalast">Bhikkhussa pana sabbattha, hoti āpatti dukkaṭaṃ.</p>



<p class="hangnum"><a name="para2282"></a><span class="paranum">2282</span>.</p>



<p class="gatha1"> Avaseso anāpatti-kathāmaggavinicchayo;</p>



<p class="gathalast">Naccadassanatulyova, samuṭṭhānādinā saha.</p>



<p class="centered">Paṭhamaṃ.</p>



<p class="hangnum"><a name="para2283"></a><span class="paranum">2283</span>.</p>



<p class="gatha1"> Āsandiṃ vā pallaṅkaṃ vā, māṇanātītaṃ vāḷūpetaṃ;</p>



<p class="gathalast">Sevantīnaṃ yāsaṃ tāsaṃ, pācittāpattiṃ satthāha.</p>



<p class="hangnum"><a name="para2284"></a><span class="paranum">2284</span>.</p>



<p class="gatha1"> Nisīdanassāpi nipajjanassa;</p>



<p class="gatha2">Payogabāhullavasena hoti;</p>



<p class="gatha3">Iccevamaccantayasena vuttā;</p>



<p class="gathalast">Pācittiyānaṃ gaṇanā panevaṃ.</p>



<p class="hangnum"><a name="para2285"></a><span class="paranum">2285</span>.</p>



<p class="gatha1"> Pāde <a name="M0.0218"></a> āsandiyā chetvā, bhitvā pallaṅkavāḷake;</p>



<p class="gathalast">Anāpatti samuṭṭhāna-manantarasamaṃ mataṃ.</p>



<p class="centered">Dutiyaṃ.</p>



<p class="hangnum"><a name="para2286"></a><span class="paranum">2286</span>.</p>



<p class="gatha1"> Channaṃ aññataraṃ suttaṃ, yadi kantati bhikkhunī;</p>



<p class="gathalast">Yattakaṃ añchitaṃ hatthā, tasmiṃ takkamhi veṭhite.</p>



<p class="hangnum"><a name="para2287"></a><span class="paranum">2287</span>.</p>



<p class="gatha1"> Ekā pācitti niddiṭṭhā, suttakantanato pana;</p>



<p class="gathalast">Sabbapubbapayogesu, dukkaṭaṃ hatthavārato.</p>



<p class="hangnum"><a name="para2288"></a><span class="paranum">2288</span>.</p>



<p class="gatha1"> Na doso kantitaṃ suttaṃ, puna kantantiyā pana;</p>



<p class="gathalast">Idaṃ eḷakalomena, samuṭṭhānādinā samaṃ.</p>



<p class="centered">Tatiyaṃ.</p>



<p class="hangnum"><a name="para2289"></a><span class="paranum">2289</span>.</p>



<p class="gatha1"> Koṭṭanaṃ <a name="V0.0192"></a> taṇḍulānaṃ tu, ādiṃ katvāna dukkaṭaṃ;</p>



<p class="gathalast">Sabbapubbapayogesu, veyyāvaccaṃ karontiyā.</p>



<p class="hangnum"><a name="para2290"></a><span class="paranum">2290</span>.</p>



<p class="gatha1"> Bhājanāni gaṇetvāva, pācitti yāguādisu;</p>



<p class="gathalast">Khajjakādīsu rūpānaṃ, gaṇanāya hi dīpaye.</p>



<p class="hangnum"><a name="para2291"></a><span class="paranum">2291</span>.</p>



<p class="gatha1"> Sace mātāpitūnampi, āgatānaṃ panattano;</p>



<p class="gathalast">Kiñci kammaṃ akāretvā, kiñci kātuṃ na vaṭṭati.</p>



<p class="hangnum"><a name="para2292"></a><span class="paranum">2292</span>.</p>



<p class="gatha1"> Saṅghassa yāgupāne vā, saṅghabhattepi vā tathā;</p>



<p class="gathalast">Cetiyassa ca pūjāya, veyyāvaccakarassa vā.</p>



<p class="hangnum"><a name="para2293"></a><span class="paranum">2293</span>.</p>



<p class="gatha1"> Attano ca anāpatti, tathā ummattikāya vā;</p>



<p class="gathalast">Samuṭṭhānādayo sabbe, tatiyena samā matā.</p>



<p class="centered">Catutthaṃ.</p>



<p class="hangnum"><a name="para2294"></a><span class="paranum">2294</span>.</p>



<p class="gatha1"> Pācitti <a name="M0.0219"></a> dhuranikkhepe, yathā cīvarasibbane;</p>



<p class="gathalast">Tathā idha panekāhaṃ, parihāro na labbhati.</p>



<p class="hangnum"><a name="para2295"></a><span class="paranum">2295</span>.</p>



<p class="gatha1"> Sesaṃ vuttanayeneva, tattha cīvarasibbane;</p>



<p class="gathalast">Samuṭṭhānādinā saddhiṃ, veditabbaṃ vibhāvinā;</p>



<p class="centered">Pañcamaṃ.</p>



<p class="hangnum"><a name="para2296"></a><span class="paranum">2296</span>.</p>



<p class="gatha1"> Kāyena kāyabaddhena, tathā nissaggiyena vā;</p>



<p class="gathalast">Gihīnaṃ pana yaṃ kiñci, dantaponodakaṃ vinā.</p>



<p class="hangnum"><a name="para2297"></a><span class="paranum">2297</span>.</p>



<p class="gatha1"> Ajjhoharaṇiyaṃ aññaṃ, aññesaṃ tu dadāti yā;</p>



<p class="gathalast">Hoti pācittiyaṃ tassā, ṭhapetvā sahadhammike.</p>



<p class="hangnum"><a name="para2298"></a><span class="paranum">2298</span>.</p>



<p class="gatha1"> Dantakaṭṭhodake vuttaṃ, dukkaṭaṃ muninā idha;</p>



<p class="gathalast">Yā na deti ca dāpeti, nikkhamitvāpi dentiyā.</p>



<p class="hangnum"><a name="para2299"></a><span class="paranum">2299</span>.</p>



<p class="gatha1"> Deti bāhiralepaṃ vā, na dosummattikāya vā;</p>



<p class="gathalast">Samuṭṭhānādayo sabbe, tatiyena samā matā.</p>



<p class="centered">Chaṭṭhaṃ.</p>



<p class="hangnum"><a name="para2300"></a><span class="paranum">2300</span>.</p>



<p class="gatha1"> Adatvā <a name="V0.0193"></a> paribhuñjeyya, yā cāvasathacīvaraṃ;</p>



<p class="gathalast">Divase tu catutthe taṃ, dhovitvā puna cīvaraṃ.</p>



<p class="hangnum"><a name="para2301"></a><span class="paranum">2301</span>.</p>



<p class="gatha1"> Sāmaṇerāya vā anta-maso utuniyā sace;</p>



<p class="gathalast">Tassā pācittiyaṃ vuttaṃ, tikapācittiyaṃ siyā.</p>



<p class="hangnum"><a name="para2302"></a><span class="paranum">2302</span>.</p>



<p class="gatha1"> Tassā nissajjite tasmiṃ, vuttaṃ tu dvikadukkaṭaṃ;</p>



<p class="gathalast">Utunīnaṃ abhāve tu, aññāsaṃ puna pariyaye.</p>



<p class="hangnum"><a name="para2303"></a><span class="paranum">2303</span>.</p>



<p class="gatha1"> Acchinnacīvarādīna-manāpattāpadāsupi;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Sattamaṃ.</p>



<p class="hangnum"><a name="para2304"></a><span class="paranum">2304</span>.</p>



<p class="gatha1"> Adatvā <a name="M0.0220"></a> rakkhaṇatthāya, vihāraṃ sakavāṭakaṃ;</p>



<p class="gathalast">Hoti pācittiyaṃ tassā, cārikaṃ pakkamantiyā.</p>



<p class="hangnum"><a name="para2305"></a><span class="paranum">2305</span>.</p>



<p class="gatha1"> Attano gāmato aññaṃ, gāmaṃ gacchantiyā pana;</p>



<p class="gathalast">Parikkhittavihārassa, parikkhepampi vā tathā.</p>



<p class="hangnum"><a name="para2306"></a><span class="paranum">2306</span>.</p>



<p class="gatha1"> Itarassupacāraṃ vā, paṭhamena padena taṃ;</p>



<p class="gathalast">Dukkaṭaṃ samatikkante, pācitti dutiyena tu.</p>



<p class="hangnum"><a name="para2307"></a><span class="paranum">2307</span>.</p>



<p class="gatha1"> Akavāṭabandhanasmiṃ, dukkaṭaṃ paridīpitaṃ;</p>



<p class="gathalast">Antarāye anāpatti, jaggikaṃ alabhantiyā.</p>



<p class="hangnum"><a name="para2308"></a><span class="paranum">2308</span>.</p>



<p class="gatha1"> Āpadāsu gilānāya, tathā ummattikāya vā;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Aṭṭhamaṃ.</p>



<p class="hangnum"><a name="para2309"></a><span class="paranum">2309</span>.</p>



<p class="gatha1"> Hatthiassarathādīhi, saṃyuttaṃ sippameva vā;</p>



<p class="gathalast">Parūpaghātakaṃ mantā-gadayogappabhedakaṃ.</p>



<p class="hangnum"><a name="para2310"></a><span class="paranum">2310</span>.</p>



<p class="gatha1"> Pariyāpuṇeyya ce kiñci, yassa kassaci santike;</p>



<p class="gathalast">Hoti pācittiyaṃ tassā, padādīnaṃ vasenidha.</p>



<p class="hangnum"><a name="para2311"></a><span class="paranum">2311</span>.</p>



<p class="gatha1"> Lekhe pana anāpatti, dhāraṇāya ca guttiyā;</p>



<p class="gathalast">Parittesu ca sabbesu, tathā ummattikāya vā.</p>



<p class="centered">Navamaṃ.</p>



<p class="hangnum"><a name="para2312"></a><span class="paranum">2312</span>.</p>



<p class="gatha1"> Dasame <a name="V0.0194"></a> natthi vattabbaṃ, navamena samaṃ idaṃ;</p>



<p class="gathalast">Samuṭṭhānādayo dvinnaṃ, padasodhammasādisā.</p>



<p class="centered">Dasamaṃ.</p>



<p class="centered">Cittāgāravaggo pañcamo.</p>



<p class="hangnum"><a name="para2313"></a><span class="paranum">2313</span>.</p>



<p class="gatha1"> Sabhikkhukaṃ <a name="M0.0221"></a> panārāmaṃ, jānitvā pavisantiyā;</p>



<p class="gathalast">Anāpucchāva yaṃ kiñci, pācitti pariyāputā.</p>



<p class="hangnum"><a name="para2314"></a><span class="paranum">2314</span>.</p>



<p class="gatha1"> Sace antamaso rukkha-mūlassapi ca bhikkhunī;</p>



<p class="gathalast">Anāpucchā parikkhepaṃ, atikkāmeti yā pana.</p>



<p class="hangnum"><a name="para2315"></a><span class="paranum">2315</span>.</p>



<p class="gatha1"> Upacārokkame vāpi, aparikkhittakassa tu;</p>



<p class="gathalast">Dukkaṭaṃ paṭhame pāde, pācitti dutiye siyā.</p>



<p class="hangnum"><a name="para2316"></a><span class="paranum">2316</span>.</p>



<p class="gatha1"> Abhikkhuke sabhikkhūti, saññāya panubhosupi;</p>



<p class="gathalast">Jātakaṅkhāya vā tassā, hoti āpatti dukkaṭaṃ.</p>



<p class="hangnum"><a name="para2317"></a><span class="paranum">2317</span>.</p>



<p class="gatha1"> Paṭhamaṃ pavisantīnaṃ, tāsaṃ sīsānulokikā;</p>



<p class="gathalast">Tā sannipatitā yattha, tāsaṃ gacchati santikaṃ.</p>



<p class="hangnum"><a name="para2318"></a><span class="paranum">2318</span>.</p>



<p class="gatha1"> Santaṃ bhikkhuṃ panāpucchā, maggo vārāmamajjhato;</p>



<p class="gathalast">Tena gacchantiyā vāpi, āpadāsu visantiyā.</p>



<p class="hangnum"><a name="para2319"></a><span class="paranum">2319</span>.</p>



<p class="gatha1"> Tathā ummattikādīna-manāpatti pakāsitā;</p>



<p class="gathalast">Dhuranikkhepatulyāva, samuṭṭhānādayo nayā.</p>



<p class="centered">Paṭhamaṃ.</p>



<p class="hangnum"><a name="para2320"></a><span class="paranum">2320</span>.</p>



<p class="gatha1"> Akkoseyya ca yā bhikkhuṃ, paribhāseyya vā pana;</p>



<p class="gathalast">Tikapācittiyaṃ tassā, sese ca tikadukkaṭaṃ.</p>



<p class="hangnum"><a name="para2321"></a><span class="paranum">2321</span>.</p>



<p class="gatha1"> Purakkhatvā vadantīna-;</p>



<p class="gatha2">Matthadhammānusāsaniṃ;</p>



<p class="gatha3">Na dosomasavādena;</p>



<p class="gathalast">Tulyo sesanayo mato.</p>



<p class="centered">Dutiyaṃ.</p>



<p class="hangnum"><a name="para2322"></a><span class="paranum">2322</span>.</p>



<p class="gatha1"> Yā <a name="V0.0195"></a> saṅghaṃ paribhāseyya, tassā pācittiyaṃ siyā;</p>



<p class="gathalast">Ekaṃ sambahulā vāpi, tatheva itarāya vā.</p>



<p class="hangnum"><a name="para2323"></a><span class="paranum">2323</span>.</p>



<p class="gatha1"> Paribhāsantiyā <a name="M0.0222"></a> tassā, dukkaṭaṃ paridīpitaṃ;</p>



<p class="gathalast">Sesaṃ anantareneva, samuṭṭhānādinā samaṃ.</p>



<p class="centered">Tatiyaṃ.</p>



<p class="hangnum"><a name="para2324"></a><span class="paranum">2324</span>.</p>



<p class="gatha1"> Nimantitāpi vā sace, pavāritāpi vā pana;</p>



<p class="gathalast">Nimantanapavāraṇā, ubhopi vuttalakkhaṇā.</p>



<p class="hangnum"><a name="para2325"></a><span class="paranum">2325</span>.</p>



<p class="gatha1"> Purebhattaṃ tu yāguñca, ṭhapetvā kālikattayaṃ;</p>



<p class="gathalast">Yā cajjhoharaṇatthāya, yaṃ kiñci pana āmisaṃ.</p>



<p class="hangnum"><a name="para2326"></a><span class="paranum">2326</span>.</p>



<p class="gatha1"> Paṭiggaṇhāti ce tassā, gahaṇe dukkaṭaṃ siyā;</p>



<p class="gathalast">Ajjhohāravasenettha, pācitti paridīpitā.</p>



<p class="hangnum"><a name="para2327"></a><span class="paranum">2327</span>.</p>



<p class="gatha1"> Kālikāni ca tīṇeva, āhāratthāya gaṇhati;</p>



<p class="gathalast">Gahaṇe dukkaṭaṃ vuttaṃ, tathā ajjhoharantiyā.</p>



<p class="hangnum"><a name="para2328"></a><span class="paranum">2328</span>.</p>



<p class="gatha1"> Nimantitā yā pana appavāritā;</p>



<p class="gatha2">Sacepi yāguṃ pivatīdha vaṭṭati;</p>



<p class="gatha3">Tathā kathetvā puna sāmikassa vā;</p>



<p class="gathalast">Sacepi sā bhuñjati aññabhojanaṃ.</p>



<p class="hangnum"><a name="para2329"></a><span class="paranum">2329</span>.</p>



<p class="gatha1"> Kālikāni ca tīṇeva, paccaye sati bhuñjati;</p>



<p class="gathalast">Tathā ummattikādīnaṃ, anāpatti pakāsitā.</p>



<p class="hangnum"><a name="para2330"></a><span class="paranum">2330</span>.</p>



<p class="gatha1"> Samuṭṭhānamidaṃ tulyaṃ, addhānena kriyākriyaṃ;</p>



<p class="gathalast">Nimantitā anāpucchā, sāmiṃ bhuñjati ce pana.</p>



<p class="hangnum"><a name="para2331"></a><span class="paranum">2331</span>.</p>



<p class="gatha1"> Kappiyaṃ pana kāretvā, akāretvāpi vā yadi;</p>



<p class="gathalast">Paribhuñjati yā tassā, pācitti kriyato siyā.</p>



<p class="centered">Catutthaṃ.</p>



<p class="hangnum"><a name="para2332"></a><span class="paranum">2332</span>.</p>



<p class="gatha1"> Bhikkhunīnaṃ avaṇṇaṃ vā, pācitti kulasantike;</p>



<p class="gathalast">Kulassāvaṇṇanaṃ vāpi, bhikkhunīnaṃ vadantiyā.</p>



<p class="hangnum"><a name="para2333"></a><span class="paranum">2333</span>.</p>



<p class="gatha1"> Santaṃ <a name="M0.0223"></a><a name="V0.0196"></a> bhāsantiyā dosaṃ, na dosummattikāya vā;</p>



<p class="gathalast">Omasavādatulyāva, samuṭṭhānādayo nayā.</p>



<p class="centered">Pañcamaṃ.</p>



<p class="hangnum"><a name="para2334"></a><span class="paranum">2334</span>.</p>



<p class="gatha1"> Addhayojanato ore, bhikkhu ovādadāyako;</p>



<p class="gathalast">Na vasati sace maggo, akhemo vā sace siyā.</p>



<p class="hangnum"><a name="para2335"></a><span class="paranum">2335</span>.</p>



<p class="gatha1"> Ayaṃ abhikkhuko nāma, āvāso pana tattha hi;</p>



<p class="gathalast">Upagacchantiyā vassaṃ, āpatti aruṇuggame.</p>



<p class="hangnum"><a name="para2336"></a><span class="paranum">2336</span>.</p>



<p class="gatha1"> Pakkantā pakkhasaṅkantā, vibbhantā vā matāpi vā;</p>



<p class="gathalast">Vassaṃ upagatā bhikkhū, anāpattāpadāsupi.</p>



<p class="hangnum"><a name="para2337"></a><span class="paranum">2337</span>.</p>



<p class="gatha1"> Seso ñeyyo kathāmaggo;</p>



<p class="gatha2">Bhikkhunovādako pana;</p>



<p class="gatha3">Idaṃ eḷakalomena;</p>



<p class="gathalast">Samuṭṭhānādinā samaṃ.</p>



<p class="centered">Chaṭṭhaṃ.</p>



<p class="hangnum"><a name="para2338"></a><span class="paranum">2338</span>.</p>



<p class="gatha1"> Yā bhikkhunubhatosaṅghe, vassaṃvuṭṭhā tato puna;</p>



<p class="gathalast">‘‘Nāhaṃ pavāressāmī’’ti, sā nikkhipati ce dhuraṃ.</p>



<p class="hangnum"><a name="para2339"></a><span class="paranum">2339</span>.</p>



<p class="gatha1"> Dhure nikkhittamattasmiṃ, tassā pācittiyaṃ siyā;</p>



<p class="gathalast">Sati vā antarāyasmiṃ, gilānāyāpadāsupi.</p>



<p class="hangnum"><a name="para2340"></a><span class="paranum">2340</span>.</p>



<p class="gatha1"> Pariyesitvāpi vā bhikkhuṃ, na doso alabhantiyā;</p>



<p class="gathalast">Idaṃ tu dhuranikkhepa-samuṭṭhānamudīritaṃ.</p>



<p class="centered">Sattamaṃ.</p>



<p class="hangnum"><a name="para2341"></a><span class="paranum">2341</span>.</p>



<p class="gatha1"> ‘‘Ovādādīnamatthāya, na gacchissāmyaha’’nti hi;</p>



<p class="gathalast">Dhure nikkhittamattasmiṃ, pācitti paridīpaye.</p>



<p class="hangnum"><a name="para2342"></a><span class="paranum">2342</span>.</p>



<p class="gatha1"> Sadisaṃ <a name="M0.0224"></a> tu samuṭṭhānaṃ, paṭhamantimavatthunā;</p>



<p class="gathalast">Akriyaṃ lokavajjañca, kāyikaṃ dukkhavedanaṃ.</p>



<p class="centered">Aṭṭhamaṃ.</p>



<p class="hangnum"><a name="para2343"></a><span class="paranum">2343</span>.</p>



<p class="gatha1"> ‘‘Na <a name="V0.0197"></a> yācissāmi ovādaṃ, na pucchissāmuposathaṃ’’;</p>



<p class="gathalast">Iccevaṃ pana nikkhitte, dhure pācittiyaṃ siyā.</p>



<p class="hangnum"><a name="para2344"></a><span class="paranum">2344</span>.</p>



<p class="gatha1"> Sati vā antarāyasmiṃ, gilānāyāpadāsu vā;</p>



<p class="gathalast">Na doso pariyesitvā, dutiyaṃ alabhantiyā.</p>



<p class="hangnum"><a name="para2345"></a><span class="paranum">2345</span>.</p>



<p class="gatha1"> Aṭṭhamepi anāpatti, evameva pakāsitā;</p>



<p class="gathalast">Idaṃ tu dhuranikkhepa-samuṭṭhānamudīritaṃ.</p>



<p class="centered">Navamaṃ.</p>



<p class="hangnum"><a name="para2346"></a><span class="paranum">2346</span>.</p>



<p class="gatha1"> Pasākhe pana sañjātaṃ, gaṇḍaṃ rucitameva vā;</p>



<p class="gathalast">Anāpucchāva saṅghaṃ vā, gaṇaṃ ekena ekikā.</p>



<p class="hangnum"><a name="para2347"></a><span class="paranum">2347</span>.</p>



<p class="gatha1"> ‘‘Bhinda phālehi dhovā’’ti, sabbānevāṇāpentiyā;</p>



<p class="gathalast">Katesu dukkaṭāniccha, tassā pācittiyo cha ca.</p>



<p class="hangnum"><a name="para2348"></a><span class="paranum">2348</span>.</p>



<p class="gatha1"> ‘‘Yamettha atthi kātabbaṃ, taṃ sabbaṃ tvaṃ karohi’’ti;</p>



<p class="gathalast">Āṇāpeti sace evaṃ, so ca sabbaṃ karoti ce.</p>



<p class="hangnum"><a name="para2349"></a><span class="paranum">2349</span>.</p>



<p class="gatha1"> Ekāya pana vācāya, dukkaṭāni panaccha ca;</p>



<p class="gathalast">Tassā pācittiyacchakkaṃ, dvādasāpattiyo siyuṃ.</p>



<p class="hangnum"><a name="para2350"></a><span class="paranum">2350</span>.</p>



<p class="gatha1"> Bhedanādīsu ekaṃ sā, āṇāpeti sace pana;</p>



<p class="gathalast">So karoti ca sabbāni, ekaṃ pācittiyaṃ siyā.</p>



<p class="hangnum"><a name="para2351"></a><span class="paranum">2351</span>.</p>



<p class="gatha1"> Āpucchitvāpi vā viññuṃ, gahetvā dutiyampi vā;</p>



<p class="gathalast">Bhedanādīni sabbāni, kārāpeti sace pana.</p>



<p class="hangnum"><a name="para2352"></a><span class="paranum">2352</span>.</p>



<p class="gatha1"> Tassā <a name="M0.0225"></a> ummattikādīna-manāpatti pakāsitā;</p>



<p class="gathalast">Samuṭṭhānādayo sabbe, kathinena samā matā.</p>



<p class="centered">Dasamaṃ.</p>



<p class="centered">Ārāmavaggo chaṭṭho.</p>



<p class="hangnum"><a name="para2353"></a><span class="paranum">2353</span>.</p>



<p class="gatha1"> Gaṇaṃpariyesanādismiṃ, gabbhiniṃ vuṭṭhapentiyā;</p>



<p class="gathalast">Ñattiyā kammavācāhi, upajjhāyāya dukkaṭaṃ.</p>



<p class="hangnum"><a name="para2354"></a><span class="paranum">2354</span>.</p>



<p class="gatha1"> Kammavācāya <a name="V0.0198"></a> osāne, pācitti pariyāputā;</p>



<p class="gathalast">Tathā gabbhinisaññāya, na ca gabbhiniyā pana.</p>



<p class="hangnum"><a name="para2355"></a><span class="paranum">2355</span>.</p>



<p class="gatha1"> Ubho sañjātakaṅkhāya, hoti āpatti dukkaṭaṃ;</p>



<p class="gathalast">Tathācariniyā tassā, gaṇassāpi ca dīpitaṃ.</p>



<p class="hangnum"><a name="para2356"></a><span class="paranum">2356</span>.</p>



<p class="gatha1"> Dvīsvagabbhinisaññāya, na dosummattikāya vā;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Paṭhamaṃ.</p>



<p class="hangnum"><a name="para2357"></a><span class="paranum">2357</span>.</p>



<p class="gatha1"> Dutiye natthi vattabbaṃ, paṭhamena samaṃ mataṃ;</p>



<p class="gathalast">Samuṭṭhānādinā saddhiṃ, natthi kāci visesatā.</p>



<p class="centered">Dutiyaṃ.</p>



<p class="hangnum"><a name="para2358"></a><span class="paranum">2358</span>.</p>



<p class="gatha1"> Chasvasikkhitasikkhaṃ tu, sikkhamānañhi bhikkhunī;</p>



<p class="gathalast">Dve vassāni siyāpatti, vuṭṭhāpeyya sace pana.</p>



<p class="hangnum"><a name="para2359"></a><span class="paranum">2359</span>.</p>



<p class="gatha1"> Tikapācittiyaṃ vuttaṃ, dhammakamme tu satthunā;</p>



<p class="gathalast">Adhamme pana kammasmiṃ, dīpitaṃ tikadukkaṭaṃ.</p>



<p class="hangnum"><a name="para2360"></a><span class="paranum">2360</span>.</p>



<p class="gatha1"> Chasu sikkhitasikkhaṃ yā, dve vassāni akhaṇḍato;</p>



<p class="gathalast">Vuṭṭhāpeti anāpatti, tathā ummattikāya vā.</p>



<p class="hangnum"><a name="para2361"></a><span class="paranum">2361</span>.</p>



<p class="gatha1"> Imā <a name="M0.0226"></a> hi cha ca sikkhāyo, saṭṭhivassāpi ce pana;</p>



<p class="gathalast">Pabbajjāya padātabbā, adatvā na ca kāraye.</p>



<p class="centered">Tatiyaṃ.</p>



<p class="hangnum"><a name="para2362"></a><span class="paranum">2362</span>.</p>



<p class="gatha1"> Catutthe natthi vattabbaṃ, idha saṅghena sammataṃ;</p>



<p class="gathalast">Sikkhamānamanāpatti, hoti taṃ vuṭṭhapentiyā.</p>



<p class="hangnum"><a name="para2363"></a><span class="paranum">2363</span>.</p>



<p class="gatha1"> Adinnā paṭhamaṃ hoti, sace vuṭṭhānasammuti;</p>



<p class="gathalast">Tatthāpi ca padātabbā, upasampadamāḷake.</p>



<p class="hangnum"><a name="para2364"></a><span class="paranum">2364</span>.</p>



<p class="gatha1"> Tatiyañca catutthañca, samuṭṭhānādinā pana;</p>



<p class="gathalast">Paṭhamena samaṃ ñeyyaṃ, catutthaṃ tu kriyākriyaṃ.</p>



<p class="centered">Catutthaṃ.</p>



<p class="hangnum"><a name="para2365"></a><span class="paranum">2365</span>.</p>



<p class="gatha1"> Ūnadvādasavassaṃ <a name="V0.0199"></a> tu, kañci gihigataṃ pana;</p>



<p class="gathalast">Paripuṇṇāti saññāya, na doso vuṭṭhapentiyā.</p>



<p class="hangnum"><a name="para2366"></a><span class="paranum">2366</span>.</p>



<p class="gatha1"> Hoti vānupasampannā, upasampāditāpi sā;</p>



<p class="gathalast">Asesena ca sesaṃ tu, paṭhamena samaṃ mataṃ.</p>



<p class="centered">Pañcamaṃ.</p>



<p class="hangnum"><a name="para2367"></a><span class="paranum">2367</span>.</p>



<p class="gatha1"> Chaṭṭhaṃ tu tatiye vutta-nayeneva vibhāvaye;</p>



<p class="gathalast">Sattamampi tathā sabbaṃ, catutthena samaṃ mataṃ.</p>



<p class="centered">Chaṭṭhasattamāni.</p>



<p class="hangnum"><a name="para2368"></a><span class="paranum">2368</span>.</p>



<p class="gatha1"> Yaṃ tuvaṭṭakavaggasmiṃ, dukkhitaṃ sahajīviniṃ;</p>



<p class="gathalast">Vuttaṃ tena samaṃ ñeyyaṃ, aṭṭhamaṃ na visesatā.</p>



<p class="centered">Aṭṭhamaṃ.</p>



<p class="hangnum"><a name="para2369"></a><span class="paranum">2369</span>.</p>



<p class="gatha1"> Dve <a name="M0.0227"></a> vassāni ca yā kāci, vuṭṭhāpitapavattiniṃ;</p>



<p class="gathalast">Nānubandheyya ce tassā, pācitti pariyāputā.</p>



<p class="hangnum"><a name="para2370"></a><span class="paranum">2370</span>.</p>



<p class="gatha1"> ‘‘Dve vassāni ahaṃ nānu-bandhissāmī’’ti ce pana;</p>



<p class="gathalast">Dhure nikkhittamattasmiṃ, tassā pācittiyaṃ siyā.</p>



<p class="hangnum"><a name="para2371"></a><span class="paranum">2371</span>.</p>



<p class="gatha1"> Tañca bālamalajjiṃ vā, gilānāyāpadāsu vā;</p>



<p class="gathalast">Nānubandhantiyā tassā, na dosummattikāya vā.</p>



<p class="hangnum"><a name="para2372"></a><span class="paranum">2372</span>.</p>



<p class="gatha1"> Samuṭṭhānādayo tulyā, paṭhamantimavatthunā;</p>



<p class="gathalast">Idaṃ panākriyaṃ vuttaṃ, vedanā dukkhavedanā.</p>



<p class="centered">Navamaṃ.</p>



<p class="hangnum"><a name="para2373"></a><span class="paranum">2373</span>.</p>



<p class="gatha1"> Vuṭṭhāpetvā tu yā kāci, bhikkhunī sahajīviniṃ;</p>



<p class="gathalast">Taṃ gahetvā na gaccheyya, na caññaṃ āṇāpeyya ce.</p>



<p class="hangnum"><a name="para2374"></a><span class="paranum">2374</span>.</p>



<p class="gatha1"> Dhure nikkhittamattasmiṃ, tassā pācittiyaṃ siyā;</p>



<p class="gathalast">Sati vā antarāyasmiṃ, dutiyaṃ alabhantiyā.</p>



<p class="hangnum"><a name="para2375"></a><span class="paranum">2375</span>.</p>



<p class="gatha1"> Āpadāsu <a name="V0.0200"></a> gilānāya, tathā ummattikāya vā;</p>



<p class="gathalast">Na doso dhuranikkhepa-samuṭṭhānamidaṃ pana.</p>



<p class="centered">Dasamaṃ.</p>



<p class="centered">Gabbhinivaggo sattamo.</p>



<p class="hangnum"><a name="para2376"></a><span class="paranum">2376</span>.</p>



<p class="gatha1"> Kumāribhūtavaggassa, paṭhamādīni tīṇipi;</p>



<p class="gathalast">Gihigatehi tīheva, sadisānīti niddise.</p>



<p class="hangnum"><a name="para2377"></a><span class="paranum">2377</span>.</p>



<p class="gatha1"> Yā mahūpapadā dve tu, sikkhamānā panādito;</p>



<p class="gathalast">‘‘Gatā vīsativassā’’ti, viññātabbā vibhāvinā.</p>



<p class="hangnum"><a name="para2378"></a><span class="paranum">2378</span>.</p>



<p class="gatha1"> Sace <a name="M0.0228"></a> gihigatā honti, na ca vā purisaṃ gatā;</p>



<p class="gathalast">‘‘Sikkhamānā’’ti vattabbā, tā hi sammutiādisu.</p>



<p class="hangnum"><a name="para2379"></a><span class="paranum">2379</span>.</p>



<p class="gatha1"> Na tā ‘‘kumāribhūtā’’ti, tathā ‘‘gihigatā’’ti vā;</p>



<p class="gathalast">Vattabbā panubhopetā, evaṃ vattuṃ na vaṭṭati.</p>



<p class="hangnum"><a name="para2380"></a><span class="paranum">2380</span>.</p>



<p class="gatha1"> Sammutiṃ dasavassāya, datvā dvādasavassikā;</p>



<p class="gathalast">Kattabbā upasampannā, sesāsupi ayaṃ nayo.</p>



<p class="hangnum"><a name="para2381"></a><span class="paranum">2381</span>.</p>



<p class="gatha1"> Yā aṭṭhārasavassā tu, tato paṭṭhāya sā pana;</p>



<p class="gathalast">Vuttā ‘‘kumāribhūtā’’ti, tathā ‘‘gihigatā’’tipi.</p>



<p class="hangnum"><a name="para2382"></a><span class="paranum">2382</span>.</p>



<p class="gatha1"> Vuttā ‘‘kumāribhūtā’’ti, sāmaṇerī hi yā pana;</p>



<p class="gathalast">‘‘Kumāribhūtā’’ icceva, vattabbā na panaññathā.</p>



<p class="hangnum"><a name="para2383"></a><span class="paranum">2383</span>.</p>



<p class="gatha1"> Etā tu pana tissopi, sikkhāsammutidānato;</p>



<p class="gathalast">‘‘Sikkhamānā’’ti vattumpi, vaṭṭateva na saṃsayo.</p>



<p class="centered">Tatiyaṃ.</p>



<p class="hangnum"><a name="para2384"></a><span class="paranum">2384</span>.</p>



<p class="gatha1"> Ūnadvādasavassāva, vuṭṭhāpeti sace paraṃ;</p>



<p class="gathalast">Hutvā sayamupajjhāyā, sikkhamānaṃ tu bhikkhunī.</p>



<p class="hangnum"><a name="para2385"></a><span class="paranum">2385</span>.</p>



<p class="gatha1"> Pubbe vuttanayeneva, dukkaṭānamanantaraṃ;</p>



<p class="gathalast">Kammavācānamosāne, tassā pācitti dīpitā.</p>



<p class="centered">Catutthaṃ.</p>



<p class="hangnum"><a name="para2386"></a><span class="paranum">2386</span>.</p>



<p class="gatha1"> Pañcame <a name="V0.0201"></a> natthi vattabbaṃ, catutthaṃ pañcamampi ca;</p>



<p class="gathalast">Ubhayaṃ tisamuṭṭhānaṃ, pañcamaṃ tu kriyākriyaṃ.</p>



<p class="centered">Pañcamaṃ.</p>



<p class="hangnum"><a name="para2387"></a><span class="paranum">2387</span>.</p>



<p class="gatha1"> Saṅghenupaparikkhitvā, ‘‘alaṃ tāvā’’ti vāritā;</p>



<p class="gathalast">Upasampāditenettha, pacchā khīyati dosatā.</p>



<p class="hangnum"><a name="para2388"></a><span class="paranum">2388</span>.</p>



<p class="gatha1"> Ujjhāyati <a name="M0.0229"></a> sace chanda-dosādīhi karontiyā;</p>



<p class="gathalast">Na doso tisamuṭṭhānaṃ, sacittaṃ dukkhavedanaṃ.</p>



<p class="centered">Chaṭṭhaṃ.</p>



<p class="hangnum"><a name="para2389"></a><span class="paranum">2389</span>.</p>



<p class="gatha1"> Laddhe ca cīvare pacchā, asante antarāyike;</p>



<p class="gathalast">‘‘Vuṭṭhāpessāmi nāha’’nti, dhuranikkhepane pana.</p>



<p class="hangnum"><a name="para2390"></a><span class="paranum">2390</span>.</p>



<p class="gatha1"> Hoti pācittiyaṃ tassā, gilānāyāpadāsupi;</p>



<p class="gathalast">Na doso pariyesitvā, parisaṃ alabhantiyā.</p>



<p class="hangnum"><a name="para2391"></a><span class="paranum">2391</span>.</p>



<p class="gatha1"> Idañhi dhuranikkhepa-samuṭṭhānaṃ sacittakaṃ;</p>



<p class="gathalast">Akriyaṃ lokavajjañca, hotidaṃ dukkhavedanaṃ.</p>



<p class="centered">Sattamaṃ.</p>



<p class="hangnum"><a name="para2392"></a><span class="paranum">2392</span>.</p>



<p class="gatha1"> Aṭṭhamaṃ sattameneva, sadisaṃ pana sabbathā;</p>



<p class="gathalast">Navamepi ca vattabbaṃ, natthi uttānamevidaṃ.</p>



<p class="hangnum"><a name="para2393"></a><span class="paranum">2393</span>.</p>



<p class="gatha1"> Natthājānantiyā doso, tathā ummattikāya vā;</p>



<p class="gathalast">Adinnādānatulyāva, samuṭṭhānādayo nayā.</p>



<p class="centered">Aṭṭhamanavamāni.</p>



<p class="hangnum"><a name="para2394"></a><span class="paranum">2394</span>.</p>



<p class="gatha1"> Mātarā pitarā vātha, nānuññātaṃ tu sāminā;</p>



<p class="gathalast">Tassā pācittiyāpatti, taṃ vuṭṭhāpentiyā siyā.</p>



<p class="hangnum"><a name="para2395"></a><span class="paranum">2395</span>.</p>



<p class="gatha1"> Upasampadakālasmiṃ, tathā pabbājanakkhaṇe;</p>



<p class="gathalast">Dvikkhattuṃ pucchitabbaṃ tu, bhikkhunīhi, na bhikkhunā.</p>



<p class="hangnum"><a name="para2396"></a><span class="paranum">2396</span>.</p>



<p class="gatha1"> Anāpatti <a name="V0.0202"></a> na jānāti, mātuādīnamatthitaṃ;</p>



<p class="gathalast">Idaṃ catusamuṭṭhānaṃ, vācato kāyavācato.</p>



<p class="hangnum"><a name="para2397"></a><span class="paranum">2397</span>.</p>



<p class="gatha1"> Vācāmānasato <a name="M0.0230"></a> ceva, kāyavācāditopi ca;</p>



<p class="gathalast">Kriyākriyamacittañca, ticittañca tivedanaṃ.</p>



<p class="centered">Dasamaṃ.</p>



<p class="hangnum"><a name="para2398"></a><span class="paranum">2398</span>.</p>



<p class="gatha1"> Yā pārivāsikenettha, chandadānena bhikkhunī;</p>



<p class="gathalast">Vuṭṭhāpeti sace sikkha-mānaṃ pācittiyaṃ siyā.</p>



<p class="hangnum"><a name="para2399"></a><span class="paranum">2399</span>.</p>



<p class="gatha1"> Avuṭṭhitāyanāpatti, parisāyāvihāya vā;</p>



<p class="gathalast">Chandaṃ tu tisamuṭṭhānaṃ, ticittañca tivedanaṃ.</p>



<p class="centered">Ekādasamaṃ.</p>



<p class="hangnum"><a name="para2400"></a><span class="paranum">2400</span>.</p>



<p class="gatha1"> Dvādase terase vāpi, vattabbaṃ natthi kiñcipi;</p>



<p class="gathalast">Samuṭṭhānādayo sabbe, anantarasamā matā.</p>



<p class="centered">Dvādasamaterasamāni.</p>



<p class="centered">Kumārībhūtavaggo aṭṭhamo.</p>



<p class="hangnum"><a name="para2401"></a><span class="paranum">2401</span>.</p>



<p class="gatha1"> Samaṇī agilānā yā, dhāreyya chattupāhanaṃ;</p>



<p class="gathalast">Tassā pācittiyāpatti, hotīti pariyāputā.</p>



<p class="hangnum"><a name="para2402"></a><span class="paranum">2402</span>.</p>



<p class="gatha1"> Sace ekapayogena, maggassa gamane pana;</p>



<p class="gathalast">Divasampi ca dhāreti, ekaṃ pācittiyaṃ siyā.</p>



<p class="hangnum"><a name="para2403"></a><span class="paranum">2403</span>.</p>



<p class="gatha1"> Kaddamādīni passitvā, omuñcitvā upāhanā;</p>



<p class="gathalast">Chattameva ca dhārentī, yadi gacchati dukkaṭaṃ.</p>



<p class="hangnum"><a name="para2404"></a><span class="paranum">2404</span>.</p>



<p class="gatha1"> Sace upāhanāruḷhā, disvā gacchādikaṃ pana;</p>



<p class="gathalast">Taṃ chattamapanāmetvā, dukkaṭaṃ hoti gacchati.</p>



<p class="hangnum"><a name="para2405"></a><span class="paranum">2405</span>.</p>



<p class="gatha1"> Chattampi apanāmetvā, omuñcitvā upāhanā;</p>



<p class="gathalast">Puna dhārentiyā tassā, hoti pācittiyaṃ pana.</p>



<p class="hangnum"><a name="para2406"></a><span class="paranum">2406</span>.</p>



<p class="gatha1"> Payogagaṇanāyeva<a name="M0.0231"></a><a name="V0.0203"></a>, pācittigaṇanā siyā;</p>



<p class="gathalast">Tikapācittiyaṃ vuttaṃ, tatheva dvikadukkaṭaṃ.</p>



<p class="hangnum"><a name="para2407"></a><span class="paranum">2407</span>.</p>



<p class="gatha1"> Ārāme upacāre vā, doso natthāpadāsupi;</p>



<p class="gathalast">Idaṃ eḷakalomena, samuṭṭhānādinā samaṃ.</p>



<p class="centered">Paṭhamaṃ.</p>



<p class="hangnum"><a name="para2408"></a><span class="paranum">2408</span>.</p>



<p class="gatha1"> Hoti bhikkhuniyā yānā, orohitvā punappunaṃ;</p>



<p class="gathalast">Abhirūhantiyāpatti, payogagaṇanāvasā.</p>



<p class="hangnum"><a name="para2409"></a><span class="paranum">2409</span>.</p>



<p class="gatha1"> Āpadāsu anāpatti, tathā ummattikāya vā;</p>



<p class="gathalast">Sesaṃ anantareneva, samuṭṭhānādinā samaṃ.</p>



<p class="centered">Dutiyaṃ.</p>



<p class="hangnum"><a name="para2410"></a><span class="paranum">2410</span>.</p>



<p class="gatha1"> Yā ca dhāreyya saṅghāṇiṃ, yaṃ kiñcipi kaṭūpiyaṃ;</p>



<p class="gathalast">Tassā pācittiyāpatti, hotīti pariyāputā.</p>



<p class="hangnum"><a name="para2411"></a><span class="paranum">2411</span>.</p>



<p class="gatha1"> Dhārentiyā panetthāpi, omuñcitvā punappunaṃ;</p>



<p class="gathalast">Payogagaṇanāyeva, tassā pācittiyo siyuṃ.</p>



<p class="hangnum"><a name="para2412"></a><span class="paranum">2412</span>.</p>



<p class="gatha1"> Ābādhapaccayā yā tu, dhāreti kaṭisuttakaṃ;</p>



<p class="gathalast">Tathā ummattikādīna-manāpatti pakāsitā.</p>



<p class="hangnum"><a name="para2413"></a><span class="paranum">2413</span>.</p>



<p class="gatha1"> Sesaṃ tu paṭhameneva, sadisanti pakāsitaṃ;</p>



<p class="gathalast">Idha cākusalaṃ cittaṃ, lokavajjaṃ visesatā.</p>



<p class="centered">Tatiyaṃ.</p>



<p class="hangnum"><a name="para2414"></a><span class="paranum">2414</span>.</p>



<p class="gatha1"> Dhāreti pana yaṃ kiñci, sace sīsūpagādisu;</p>



<p class="gathalast">Tassā tassa ca vatthussa, gaṇanāpattiyo siyuṃ.</p>



<p class="hangnum"><a name="para2415"></a><span class="paranum">2415</span>.</p>



<p class="gatha1"> Ābādhapaccayā <a name="M0.0232"></a> doso, kiñci dhārentiyā na ca;</p>



<p class="gathalast">Sesaṃ anantareneva, sadisaṃ paridīpitaṃ.</p>



<p class="centered">Catutthaṃ.</p>



<p class="hangnum"><a name="para2416"></a><span class="paranum">2416</span>.</p>



<p class="gatha1"> Yena <a name="V0.0204"></a> kenaci gandhena, savaṇṇāvaṇṇakena ca;</p>



<p class="gathalast">Nhāsantiyā panāpatti, nhānosāne pakāsitā.</p>



<p class="hangnum"><a name="para2417"></a><span class="paranum">2417</span>.</p>



<p class="gatha1"> Gandhayojanato sabba-payoge dukkaṭaṃ siyā;</p>



<p class="gathalast">Ābādhapaccayā doso, natthi ummattikāya vā.</p>



<p class="hangnum"><a name="para2418"></a><span class="paranum">2418</span>.</p>



<p class="gatha1"> Sesaṃ tu tatiyeneva, sadisaṃ sabbathā mataṃ;</p>



<p class="gathalast">Chaṭṭhampi tatiyeneva, sadisanti pakāsitaṃ.</p>



<p class="centered">Pañcamachaṭṭhāni.</p>



<p class="hangnum"><a name="para2419"></a><span class="paranum">2419</span>.</p>



<p class="gatha1"> Ubbaṭṭāpeyya caññāya, sambāhāpeyya vā tathā;</p>



<p class="gathalast">Hoti bhikkhuniyāpatti, sace bhikkhuniyā pana.</p>



<p class="hangnum"><a name="para2420"></a><span class="paranum">2420</span>.</p>



<p class="gatha1"> Ettha hatthamamocetvā, ekā ubbaṭṭane siyā;</p>



<p class="gathalast">Mocetvā pana mocetvā, payogagaṇanā siyā.</p>



<p class="hangnum"><a name="para2421"></a><span class="paranum">2421</span>.</p>



<p class="gatha1"> Sambāhanepi eseva, nayo ñeyyo vibhāvinā;</p>



<p class="gathalast">Āpadāsu gilānāya, anāpatti pakāsitā.</p>



<p class="hangnum"><a name="para2422"></a><span class="paranum">2422</span>.</p>



<p class="gatha1"> Sesaṃ tu tatiyeneva, samuṭṭhānādinā samaṃ;</p>



<p class="gathalast">Sattamena samānāva, aṭṭhamādīni tīṇipi.</p>



<p class="centered">Sattamaṭṭhamanavamadasamāni.</p>



<p class="hangnum"><a name="para2423"></a><span class="paranum">2423</span>.</p>



<p class="gatha1"> Yā antoupacārasmiṃ, bhikkhussa purato pana;</p>



<p class="gathalast">Anāpucchā nisīdeyya, chamāyapi na vaṭṭati.</p>



<p class="hangnum"><a name="para2424"></a><span class="paranum">2424</span>.</p>



<p class="gatha1"> Tikapācittiyaṃ <a name="M0.0233"></a> vuttaṃ, pucchite dukkaṭadvayaṃ;</p>



<p class="gathalast">Āpadāsu gilānāya, na dosummattikāya vā.</p>



<p class="hangnum"><a name="para2425"></a><span class="paranum">2425</span>.</p>



<p class="gatha1"> Idaṃ pana samuṭṭhānaṃ, kathinena samaṃ mataṃ;</p>



<p class="gathalast">Kriyākriyamacittañca, ticittañca tivedanaṃ.</p>



<p class="centered">Ekādasamaṃ.</p>



<p class="hangnum"><a name="para2426"></a><span class="paranum">2426</span>.</p>



<p class="gatha1"> Anokāsakataṃ bhikkhuṃ, pañhaṃ puccheyya dosatā;</p>



<p class="gathalast">Vinaye ca katokāsaṃ, suttaṃ pucchantiyāpi ca.</p>



<p class="hangnum"><a name="para2427"></a><span class="paranum">2427</span>.</p>



<p class="gatha1"> Kāretvā <a name="V0.0205"></a> pana okāsaṃ, anodissāpi pucchati;</p>



<p class="gathalast">Na doso padasodhamma-samuṭṭhānamidaṃ pana.</p>



<p class="centered">Dvādasamaṃ.</p>



<p class="hangnum"><a name="para2428"></a><span class="paranum">2428</span>.</p>



<p class="gatha1"> Saṃkaccikaṃ vinā gāmaṃ, padasā pavisantiyā;</p>



<p class="gathalast">Parikkhittassa gāmassa, parikkhepokkame pana.</p>



<p class="hangnum"><a name="para2429"></a><span class="paranum">2429</span>.</p>



<p class="gatha1"> Dukkaṭaṃ paṭhame pāde, pācitti dutiye siyā;</p>



<p class="gathalast">Upacārokkamepettha, eseva ca nayo mato.</p>



<p class="hangnum"><a name="para2430"></a><span class="paranum">2430</span>.</p>



<p class="gatha1"> Yassā saṃkaccikaṃ naṭṭhaṃ, acchinnaṃ vāpi kenaci;</p>



<p class="gathalast">Anāpatti siyā tassā, gilānāyāpadāsupi.</p>



<p class="hangnum"><a name="para2431"></a><span class="paranum">2431</span>.</p>



<p class="gatha1"> Idameḷakalomena, samuṭṭhānādinā samaṃ;</p>



<p class="gathalast">Sesaṃ vuttanayeneva, viññātabbaṃ vibhāvinā.</p>



<p class="centered">Terasamaṃ.</p>



<p class="centered">Chattupāhanavaggo navamo.</p>



<p class="centered">Iti vinayavinicchaye pācittiyakathā niṭṭhitā.</p>



<p class="title">Pāṭidesanīyakathā</p>



<p class="hangnum"><a name="para2432"></a><span class="paranum">2432</span>.</p>



<p class="gatha1"> Agilānā <a name="M0.0234"></a> sace sappiṃ, laddhaṃ viññattiyā sayaṃ;</p>



<p class="gathalast">‘‘Bhuñjissāmī’’ti gahaṇe, dukkaṭaṃ paridīpitaṃ.</p>



<p class="hangnum"><a name="para2433"></a><span class="paranum">2433</span>.</p>



<p class="gatha1"> Ajjhohāravaseneva, pāṭidesaniyaṃ siyā;</p>



<p class="gathalast">Tipāṭidesanīyaṃ tu, gilānāya dvidukkaṭaṃ.</p>



<p class="hangnum"><a name="para2434"></a><span class="paranum">2434</span>.</p>



<p class="gatha1"> Gilānā viññāpetvāna, pacchā sevantiyāpi ca;</p>



<p class="gathalast">Gilānāyāvasesaṃ vā, viññattaṃ ñātakādito.</p>



<p class="hangnum"><a name="para2435"></a><span class="paranum">2435</span>.</p>



<p class="gatha1"> Aññassatthāya <a name="V0.0206"></a> vā atta-dhanenummattikāya vā;</p>



<p class="gathalast">Anāpatti samuṭṭhānaṃ, addhānasadisaṃ mataṃ.</p>



<p class="centered">Paṭhamaṃ.</p>



<p class="hangnum"><a name="para2436"></a><span class="paranum">2436</span>.</p>



<p class="gatha1"> Ayameva ca sesesu, dutiyādīsu nicchayo;</p>



<p class="gathalast">Samuṭṭhānādinā saddhiṃ, natthi kāci visesatā.</p>



<p class="hangnum"><a name="para2437"></a><span class="paranum">2437</span>.</p>



<p class="gatha1"> Anāgatesu sabbesu, sappiādīsu pāḷiyaṃ;</p>



<p class="gathalast">Bhuñjantiyā tu viññatvā, aṭṭhasupi ca dukkaṭaṃ.</p>



<p class="centered">Iti vinayavinicchaye</p>



<p class="centered">Pāṭidesanīyakathā niṭṭhitā.</p>



<p class="hangnum"><a name="para2438"></a><span class="paranum">2438</span>.</p>



<p class="gatha1"> Sekhiyā pana ye dhammā, uddiṭṭhā pañcasattati;</p>



<p class="gathalast">Tesaṃ mahāvibhaṅge tu, vutto atthavinicchayo.</p>



<p class="centered">Iti vinayavinicchaye</p>



<p class="centered">Sikkhākaraṇīyakathā niṭṭhitā.</p>



<p class="hangnum"><a name="para2439"></a><span class="paranum">2439</span>.</p>



<p class="gatha1"> Ubhatopātimokkhānaṃ<a name="M0.0235"></a>;</p>



<p class="gatha2">Savibhaṅgānameva yo;</p>



<p class="gatha3">Attho aṭṭhakathāsāro;</p>



<p class="gathalast">So ca vutto visesato.</p>



<p class="hangnum"><a name="para2440"></a><span class="paranum">2440</span>.</p>



<p class="gatha1"> Tañca sabbaṃ samādāya, vinayassa vinicchayo;</p>



<p class="gathalast">Bhikkhūnaṃ bhikkhunīnañca, hitatthāya kato mayā.</p>



<p class="hangnum"><a name="para2441"></a><span class="paranum">2441</span>.</p>



<p class="gatha1"> Imaṃ paṭibhānajantu no jantuno;</p>



<p class="gatha2">Suṇanti vinaye hi te ye hite;</p>



<p class="gatha3">Janassa sumatāyane tāyane;</p>



<p class="gathalast">Bhavanti pakataññuno taññuno.</p>



<p class="hangnum"><a name="para2442"></a><span class="paranum">2442</span>.</p>



<p class="gatha1"> Bahusāranaye vinaye parame;</p>



<p class="gatha2">Abhipatthayatā hi visāradataṃ;</p>



<p class="gatha3">Paramā pana buddhimatā mahatī;</p>



<p class="gathalast">Karaṇīyatamā yatinādaratā.</p>



<p class="hangnum"><a name="para2443"></a><span class="paranum">2443</span>.</p>



<p class="gatha1"> Avagacchati yo pana bhikkhu imaṃ;</p>



<p class="gatha2">Vinayassa vinicchayamatthayutaṃ;</p>



<p class="gatha3">Amaraṃ ajaraṃ arajaṃ arujaṃ;</p>



<p class="gathalast">Adhigacchati santipadaṃ pana so.</p>



<p class="centered">Iti vinayavinicchaye</p>



<p class="centered">Bhikkhunīvibhaṅgakathā niṭṭhitā.</p>



<p class="title">Khandhakakathā</p>



<p class="chapter">Mahāvaggo</p>



<p class="subhead">Mahākhandhakakathā</p>



<p class="subhead">Pabbajjākathā</p>



<p class="hangnum"><a name="para2444"></a><span class="paranum">2444</span>.</p>



<p class="gatha1"> Sīlakkhandhādiyuttena<a name="M0.0236"></a><a name="V0.0208"></a>, subhakkhandhena desite;</p>



<p class="gathalast">Khandhakepi pavakkhāmi, samāsena vinicchayaṃ.</p>



<p class="hangnum"><a name="para2445"></a><span class="paranum">2445</span>.</p>



<p class="gatha1"> Mātarā ananuññātaṃ, pitarā vāpi bhikkhuno;</p>



<p class="gathalast">Bhaṇḍukammamapucchitvā, pabbājentassa dukkaṭaṃ.</p>



<p class="hangnum"><a name="para2446"></a><span class="paranum">2446</span>.</p>



<p class="gatha1"> Uddesaparipucchāya, sayaṃ ce byāvaṭo siyā;</p>



<p class="gathalast">Daharo āṇāpetabbo, pabbājetvānayāti ca.</p>



<p class="hangnum"><a name="para2447"></a><span class="paranum">2447</span>.</p>



<p class="gatha1"> Upajjhāyamathuddissa, avutto daharo pana;</p>



<p class="gathalast">Pabbājeti sace taṃ so, sayamevāpi vaṭṭati.</p>



<p class="hangnum"><a name="para2448"></a><span class="paranum">2448</span>.</p>



<p class="gatha1"> Sāmaṇeropi vattabbo, daharo natthi tattha ce;</p>



<p class="gathalast">‘‘Khaṇḍasīmamimaṃ netvā, pabbājetvānayā’’ti ca.</p>



<p class="hangnum"><a name="para2449"></a><span class="paranum">2449</span>.</p>



<p class="gatha1"> Saraṇāni panetassa, dātabbāneva attanā;</p>



<p class="gathalast">Evampi bhikkhunāyeva, hoti pabbājito naro.</p>



<p class="hangnum"><a name="para2450"></a><span class="paranum">2450</span>.</p>



<p class="gatha1"> Purisaṃ bhikkhuto añño, pabbājeti na vaṭṭati;</p>



<p class="gathalast">Itthiṃ bhikkhunito añño, pabbājeti na vaṭṭati.</p>



<p class="hangnum"><a name="para2451"></a><span class="paranum">2451</span>.</p>



<p class="gatha1"> Sāmaṇeropi vā dātuṃ, sāmaṇerīpi vā tathā;</p>



<p class="gathalast">Āṇattiyā ubhinnampi, kāsāyāni labhanti te.</p>



<p class="hangnum"><a name="para2452"></a><span class="paranum">2452</span>.</p>



<p class="gatha1"> Sayameva ca yaṃ kiñci, pabbājentena bhikkhunā;</p>



<p class="gathalast">Kesāpanayanaṃ katvā, paṭhamaṃ udake puna.</p>



<p class="hangnum"><a name="para2453"></a><span class="paranum">2453</span>.</p>



<p class="gatha1"> Nhāpetabbo <a name="M0.0237"></a><a name="V0.0209"></a> siyā suṭṭhu, ghaṃsitvā gomayādinā;</p>



<p class="gathalast">Sarīre pīḷakā vāpi, kacchu vā tassa honti ce.</p>



<p class="hangnum"><a name="para2454"></a><span class="paranum">2454</span>.</p>



<p class="gatha1"> Mātā yathā niyaṃputtaṃ, na jigucchati sabbaso;</p>



<p class="gathalast">Nhāpetabbova yatinā, tatheva ajigucchatā.</p>



<p class="hangnum"><a name="para2455"></a><span class="paranum">2455</span>.</p>



<p class="gatha1"> Kasmā? Panettakenāpi, upakārena sāsane;</p>



<p class="gathalast">So sadā balavasneho, hotupajjhāyakādisu.</p>



<p class="hangnum"><a name="para2456"></a><span class="paranum">2456</span>.</p>



<p class="gatha1"> Vinodetvā panuppannaṃ, ukkaṇṭhaṃ kulaputtakā;</p>



<p class="gathalast">Sikkhāyo paripūretvā, nibbānaṃ pāpuṇanti hi.</p>



<p class="hangnum"><a name="para2457"></a><span class="paranum">2457</span>.</p>



<p class="gatha1"> Gandhacuṇṇena vā pacchā, cuṇṇenapi haliddiyā;</p>



<p class="gathalast">Sarīraṃ tassa sīsañca, ubbaṭṭetvā punappunaṃ.</p>



<p class="hangnum"><a name="para2458"></a><span class="paranum">2458</span>.</p>



<p class="gatha1"> Gihigandhaṃ vinodetvā, kāsāyāni panekato;</p>



<p class="gathalast">Dvattikkhattuṃ sakiṃ vāpi, dātabbānissa bhikkhunā.</p>



<p class="hangnum"><a name="para2459"></a><span class="paranum">2459</span>.</p>



<p class="gatha1"> Atha hatthepi vā tassa, adatvā sayameva taṃ;</p>



<p class="gathalast">Acchādeti upajjhāyo, vaṭṭatācariyopi vā.</p>



<p class="hangnum"><a name="para2460"></a><span class="paranum">2460</span>.</p>



<p class="gatha1"> Nivāseti anāṇatto, so pārupati vā sayaṃ;</p>



<p class="gathalast">Apanetvā tato sabbaṃ, puna dātabbameva taṃ.</p>



<p class="hangnum"><a name="para2461"></a><span class="paranum">2461</span>.</p>



<p class="gatha1"> Bhikkhunā tu sahatthena, tathā āṇattiyāpi vā;</p>



<p class="gathalast">Dinnaṃ vaṭṭati kāsāvaṃ, nādinnaṃ pana vaṭṭati.</p>



<p class="hangnum"><a name="para2462"></a><span class="paranum">2462</span>.</p>



<p class="gatha1"> Tasseva santakaṃ vāpi, kā kathā attasantake;</p>



<p class="gathalast">Vandāpetvā tattha bhikkhū, kārāpetvāna ukkuṭiṃ.</p>



<p class="hangnum"><a name="para2463"></a><span class="paranum">2463</span>.</p>



<p class="gatha1"> Añjaliṃ paggahāpetvā, dātabbaṃ saraṇattayaṃ;</p>



<p class="gathalast">Paṭipāṭivaseneva, na ca uppaṭipāṭiyā.</p>



<p class="hangnum"><a name="para2464"></a><span class="paranum">2464</span>.</p>



<p class="gatha1"> Sace ekapadaṃ vāpi, deti ekakkharampi vā;</p>



<p class="gathalast">Paṭipāṭiṃ virajjhitvā, gahitaṃ ce na vaṭṭati.</p>



<p class="hangnum"><a name="para2465"></a><span class="paranum">2465</span>.</p>



<p class="gatha1"> Tikkhattuṃ yadi vā deti, buddhaṃ saraṇameva vā;</p>



<p class="gathalast">Tathā sesesu cevampi, na dinnāneva honti hi.</p>



<p class="hangnum"><a name="para2466"></a><span class="paranum">2466</span>.</p>



<p class="gatha1"> Katvānunāsikantāni<a name="M0.0238"></a>, ekābaddhāni vā pana;</p>



<p class="gathalast">Vicchinditvātha ma-ntāni, dātabbāni vijānatā.</p>



<p class="hangnum"><a name="para2467"></a><span class="paranum">2467</span>.</p>



<p class="gatha1"> Upasampadakammaṃ <a name="V0.0210"></a> tu, ekatosuddhiyā siyā;</p>



<p class="gathalast">Na hoti pana pabbajjā, ubhatosuddhiyā vinā.</p>



<p class="hangnum"><a name="para2468"></a><span class="paranum">2468</span>.</p>



<p class="gatha1"> Tasmā ācariyenāpi, tathāntevāsikenapi;</p>



<p class="gathalast">Bu-ddha-kārādayo vaṇṇā, ṭhānakaraṇasampadaṃ.</p>



<p class="hangnum"><a name="para2469"></a><span class="paranum">2469</span>.</p>



<p class="gatha1"> Ahāpentena vattabbā, pabbajjāguṇamicchatā;</p>



<p class="gathalast">Ekavaṇṇavināsena, pabbajjā hi na rūhati.</p>



<p class="hangnum"><a name="para2470"></a><span class="paranum">2470</span>.</p>



<p class="gatha1"> Yadi siddhāpi pabbajjā, saraṇāgamanatova hi;</p>



<p class="gathalast">Dātabbā dasa sīlāni, pūraṇatthāya bhikkhunā.</p>



<p class="centered">Pabbajjākathā.</p>



<p class="hangnum"><a name="para2471"></a><span class="paranum">2471</span>.</p>



<p class="gatha1"> Upajjhāyamathācariyaṃ, nissāya vasatā pana;</p>



<p class="gathalast">Kattabbāneva vattāni, piyasīlena bhikkhunā.</p>



<p class="hangnum"><a name="para2472"></a><span class="paranum">2472</span>.</p>



<p class="gatha1"> Āsanaṃ paññapetabbaṃ, dantakaṭṭhaṃ mukhodakaṃ;</p>



<p class="gathalast">Dātabbaṃ tassa kālena, sace yāgu bhavissati.</p>



<p class="hangnum"><a name="para2473"></a><span class="paranum">2473</span>.</p>



<p class="gatha1"> Yāgu tassupanetabbā, saṅghato kulatopi vā;</p>



<p class="gathalast">Patte vattañca kātabbaṃ, vattaṃ gāmappavesane.</p>



<p class="hangnum"><a name="para2474"></a><span class="paranum">2474</span>.</p>



<p class="gatha1"> Cīvare yāni vattāni, vuttāni hi mahesinā;</p>



<p class="gathalast">Senāsane tathā pāda-pīṭhakathalikādisu.</p>



<p class="hangnum"><a name="para2475"></a><span class="paranum">2475</span>.</p>



<p class="gatha1"> Evamādīni vattāni, sabbāni pana rogato;</p>



<p class="gathalast">Vuṭṭhānāgamanantāni, sattatiṃsasataṃ siyuṃ.</p>



<p class="hangnum"><a name="para2476"></a><span class="paranum">2476</span>.</p>



<p class="gatha1"> Vattabhedena sabbattha, dukkaṭaṃ tu pakāsitaṃ;</p>



<p class="gathalast">Anādaravaseneva, akarontassa bhikkhuno.</p>



<p class="centered">Upajjhāyācariyavattakathā.</p>



<p class="hangnum"><a name="para2477"></a><span class="paranum">2477</span>.</p>



<p class="gatha1"> Upajjhāyassa <a name="M0.0239"></a> vattāni, tathā saddhivihārike;</p>



<p class="gathalast">Sataṃ terasa honteva, tathāntevāsikepi ca.</p>



<p class="centered">Saddhivihārikantevāsikavattakathā.</p>



<p class="hangnum"><a name="para2478"></a><span class="paranum">2478</span>.</p>



<p class="gatha1"> Pakkante vāpi vibbhante, pakkhasaṅkantake mate;</p>



<p class="gathalast">Āṇattiyā upajjhāyā, passambhati ca nissayo.</p>



<p class="hangnum"><a name="para2479"></a><span class="paranum">2479</span>.</p>



<p class="gatha1"> Hoti ācariyamhāpi, chadhā nissayabhedanaṃ;</p>



<p class="gathalast">Pakkante <a name="V0.0211"></a> vāpi vibbhante, pakkhasaṅkantake mate.</p>



<p class="hangnum"><a name="para2480"></a><span class="paranum">2480</span>.</p>



<p class="gatha1"> Āṇattiyaṃ ubhinnampi, dhuranikkhepanepi ca;</p>



<p class="gathalast">Ekekassa ubhinnaṃ vā, nālaye sati bhijjati.</p>



<p class="hangnum"><a name="para2481"></a><span class="paranum">2481</span>.</p>



<p class="gatha1"> Upajjhāyasamodhāna-gatassāpi ca bhijjati;</p>



<p class="gathalast">Dassanaṃ savanañcāti, samodhānaṃ dvidhā mataṃ.</p>



<p class="hangnum"><a name="para2482"></a><span class="paranum">2482</span>.</p>



<p class="gatha1"> Addhikassa gilānassa, gilānupaṭṭhakassa ca;</p>



<p class="gathalast">Yācitassa na dosova, vasituṃ nissayaṃ vinā.</p>



<p class="hangnum"><a name="para2483"></a><span class="paranum">2483</span>.</p>



<p class="gatha1"> Jānatā attano ceva, vane phāsuvihārataṃ;</p>



<p class="gathalast">Sabhāge dāyakesante, vasitumpi ca vaṭṭati.</p>



<p class="centered">Nissayapaṭippassambhanakathā.</p>



<p class="hangnum"><a name="para2484"></a><span class="paranum">2484</span>.</p>



<p class="gatha1"> Kuṭṭhiṃ gaṇḍiṃ kilāsiñca, sosiñca apamārikaṃ;</p>



<p class="gathalast">Tathā rājabhaṭaṃ coraṃ, likhitaṃ kārabhedakaṃ.</p>



<p class="hangnum"><a name="para2485"></a><span class="paranum">2485</span>.</p>



<p class="gatha1"> Kasāhataṃ narañceva, purisaṃ lakkhaṇāhataṃ;</p>



<p class="gathalast">Iṇāyikañca dāsañca, pabbājentassa dukkaṭaṃ.</p>



<p class="hangnum"><a name="para2486"></a><span class="paranum">2486</span>.</p>



<p class="gatha1"> Hatthacchinnamaḷacchinnaṃ, pādacchinnañca puggalaṃ;</p>



<p class="gathalast">Kaṇṇanāsaṅgulicchinnaṃ, kaṇḍaracchinnameva ca.</p>



<p class="hangnum"><a name="para2487"></a><span class="paranum">2487</span>.</p>



<p class="gatha1"> Kāṇaṃ kuṇiñca khujjañca, vāmanaṃ phaṇahatthakaṃ;</p>



<p class="gathalast">Khañjaṃ pakkhahatañceva, sīpadiṃ pāparoginaṃ.</p>



<p class="hangnum"><a name="para2488"></a><span class="paranum">2488</span>.</p>



<p class="gatha1"> Jarāya <a name="M0.0240"></a> dubbalaṃ andhaṃ, badhirañceva mammanaṃ;</p>



<p class="gathalast">Pīṭhasappiṃ tathā mūgaṃ, pabbājentassa dukkaṭaṃ.</p>



<p class="hangnum"><a name="para2489"></a><span class="paranum">2489</span>.</p>



<p class="gatha1"> Atidīghotirasso vā, atikālopi vā tathā;</p>



<p class="gathalast">Accodātopi vā maṭṭha-tambalohanidassano.</p>



<p class="hangnum"><a name="para2490"></a><span class="paranum">2490</span>.</p>



<p class="gatha1"> Atithūlo atikisso, mahāsīsopi vā tathā;</p>



<p class="gathalast">Atikhuddakasīsena, sahitena yuttopi vā.</p>



<p class="hangnum"><a name="para2491"></a><span class="paranum">2491</span>.</p>



<p class="gatha1"> Kuṭakuṭakasīso <a name="V0.0212"></a> vā, tathā sikharasīsako;</p>



<p class="gathalast">Veḷunāḷisamānena, sīsena ca yuto naro.</p>



<p class="hangnum"><a name="para2492"></a><span class="paranum">2492</span>.</p>



<p class="gatha1"> Kappasīsopi pabbhāra-sīso vā vaṇasīsako;</p>



<p class="gathalast">Tathā kaṇṇikakeso vā, thūlakesopi vā tathā.</p>



<p class="hangnum"><a name="para2493"></a><span class="paranum">2493</span>.</p>



<p class="gatha1"> Pūtinillomasīso vā, jātipaṇḍarakesako;</p>



<p class="gathalast">Jātiyā tambakeso vā, tathevāvaṭṭasīsako.</p>



<p class="hangnum"><a name="para2494"></a><span class="paranum">2494</span>.</p>



<p class="gatha1"> Sīsalomekabaddhehi, bhamukehi yutopi vā;</p>



<p class="gathalast">Sambaddhabhamuko vāpi, nillomabhamukopi vā.</p>



<p class="hangnum"><a name="para2495"></a><span class="paranum">2495</span>.</p>



<p class="gatha1"> Mahantakhuddanetto vā, tathā visamalocano;</p>



<p class="gathalast">Kekaro vāpi gambhīra-netto visamacakkalo.</p>



<p class="hangnum"><a name="para2496"></a><span class="paranum">2496</span>.</p>



<p class="gatha1"> Jatumūsikakaṇṇo vā, hatthikaṇṇopi vā pana;</p>



<p class="gathalast">Chiddamattakakaṇṇo vā, tathevāviddhakaṇṇako.</p>



<p class="hangnum"><a name="para2497"></a><span class="paranum">2497</span>.</p>



<p class="gatha1"> Tathā ṭaṅkitakaṇṇo vā, pūtikaṇṇopi vā pana;</p>



<p class="gathalast">Yonakādippabhedopi, nāyaṃ parisadūsako.</p>



<p class="hangnum"><a name="para2498"></a><span class="paranum">2498</span>.</p>



<p class="gatha1"> Atipiṅgalanetto vā, tathā nippakhumakkhi vā;</p>



<p class="gathalast">Assupaggharanetto vā, pakkapupphitalocano.</p>



<p class="hangnum"><a name="para2499"></a><span class="paranum">2499</span>.</p>



<p class="gatha1"> Tatheva ca mahānāso, atikhuddakanāsiko;</p>



<p class="gathalast">Tathā cipiṭanāso vā, naro kuṭilanāsiko.</p>



<p class="hangnum"><a name="para2500"></a><span class="paranum">2500</span>.</p>



<p class="gatha1"> Niccavissavanāso <a name="M0.0241"></a> vā, yo vā pana mahāmukho;</p>



<p class="gathalast">Vaṅkabhinnamukho vāpi, mahāoṭṭhopi vā pana.</p>



<p class="hangnum"><a name="para2501"></a><span class="paranum">2501</span>.</p>



<p class="gatha1"> Tathā tanukaoṭṭho vā, vipuluttaraoṭṭhako;</p>



<p class="gathalast">Oṭṭhachinnopi uppakka-mukho eḷamukhopi vā.</p>



<p class="hangnum"><a name="para2502"></a><span class="paranum">2502</span>.</p>



<p class="gatha1"> Saṅkhatuṇḍopi duggandha-mukho vā pana puggalo;</p>



<p class="gathalast">Mahādantopi accantaṃ, tathā asuradantako.</p>



<p class="hangnum"><a name="para2503"></a><span class="paranum">2503</span>.</p>



<p class="gatha1"> Heṭṭhā uparito vāpi, bahinikkhantadantako;</p>



<p class="gathalast">Adanto pūtidanto vā, atikhuddakadantako.</p>



<p class="hangnum"><a name="para2504"></a><span class="paranum">2504</span>.</p>



<p class="gatha1"> Yassa dantantare danto, kāḷakadantasannibho;</p>



<p class="gathalast">Sukhumova ṭhito, taṃ ce, pabbājetumpi vaṭṭati.</p>



<p class="hangnum"><a name="para2505"></a><span class="paranum">2505</span>.</p>



<p class="gatha1"> Yo <a name="V0.0213"></a> mahāhanuko poso;</p>



<p class="gatha2">Dīghena hanunā yuto;</p>



<p class="gatha3">Cipiṭahanuko vāpi;</p>



<p class="gathalast">Rassena hanunā yuto.</p>



<p class="hangnum"><a name="para2506"></a><span class="paranum">2506</span>.</p>



<p class="gatha1"> Nimmassudāṭhiko vāpi, atidīghagalopi vā;</p>



<p class="gathalast">Atirassagalopi vā, bhinnagaṇṭhigalopi vā.</p>



<p class="hangnum"><a name="para2507"></a><span class="paranum">2507</span>.</p>



<p class="gatha1"> Tathā bhaṭṭhaṃsakūṭo vā, bhinnapiṭṭhiuropi vā;</p>



<p class="gathalast">Sudīgharassahattho vā, kacchukaṇḍusamāyuto.</p>



<p class="hangnum"><a name="para2508"></a><span class="paranum">2508</span>.</p>



<p class="gatha1"> Mahānisadamaṃso vā, uddhanaggupamāyuto;</p>



<p class="gathalast">Vātaṇḍiko mahāūru, saṅghaṭṭanakajāṇuko.</p>



<p class="hangnum"><a name="para2509"></a><span class="paranum">2509</span>.</p>



<p class="gatha1"> Bhinnajāṇu mahājāṇu, dīghajaṅgho vijaṅghako;</p>



<p class="gathalast">Vikaṭo vāpi paṇho vā, tathā ubbaddhapiṇḍiko.</p>



<p class="hangnum"><a name="para2510"></a><span class="paranum">2510</span>.</p>



<p class="gatha1"> Yaṭṭhijaṅgho mahājaṅgho, mahāpādopi yo naro;</p>



<p class="gathalast">Tathā piṭṭhikapādo vā, mahāpaṇhipi vā pana.</p>



<p class="hangnum"><a name="para2511"></a><span class="paranum">2511</span>.</p>



<p class="gatha1"> Vaṅkapādo <a name="M0.0242"></a> naro yo vā, gaṇṭhikaṅgulikopi vā;</p>



<p class="gathalast">Yo panandhanakho vāpi, kāḷapūtinakhopi ca.</p>



<p class="hangnum"><a name="para2512"></a><span class="paranum">2512</span>.</p>



<p class="gatha1"> Iccevamādikaṃ kañci, naraṃ parisadūsakaṃ;</p>



<p class="gathalast">Pabbājentassa bhikkhussa, hoti āpatti dukkaṭaṃ.</p>



<p class="centered">Parisadūsakakathā.</p>



<p class="hangnum"><a name="para2513"></a><span class="paranum">2513</span>.</p>



<p class="gatha1"> ‘‘Sāmaṇerajja mā khāda, mā bhuñja ca pivā’’ti ca;</p>



<p class="gathalast">Nivārentassa āhāraṃ, hoti āpatti dukkaṭaṃ.</p>



<p class="hangnum"><a name="para2514"></a><span class="paranum">2514</span>.</p>



<p class="gatha1"> ‘‘Nivāressāmi āhāra’’-miti vā pattacīvaraṃ;</p>



<p class="gathalast">Anto nikkhipato sabba-payogesupi dukkaṭaṃ.</p>



<p class="hangnum"><a name="para2515"></a><span class="paranum">2515</span>.</p>



<p class="gatha1"> Dubbacasāmaṇerassa, anācārassa kevalaṃ;</p>



<p class="gathalast">Daṇḍakammaṃ have katvā, hitakāmena bhikkhunā.</p>



<p class="hangnum"><a name="para2516"></a><span class="paranum">2516</span>.</p>



<p class="gatha1"> Yāguṃ vā pana bhattaṃ vā, dassetvā kira bhāsituṃ;</p>



<p class="gathalast">‘‘Āhaṭe daṇḍakamme tvaṃ, lacchasīda’’nti vaṭṭati.</p>



<p class="hangnum"><a name="para2517"></a><span class="paranum">2517</span>.</p>



<p class="gatha1"> Aparādhānurūpena<a name="V0.0214"></a>, daṇḍakammaṃ tu kāraye;</p>



<p class="gathalast">Vālikāsalilādīna-māharāpanameva taṃ.</p>



<p class="hangnum"><a name="para2518"></a><span class="paranum">2518</span>.</p>



<p class="gatha1"> Sīse vā nikkhipāpetuṃ, pāsāṇādīni kānici;</p>



<p class="gathalast">Nipajjāpetumuṇhe vā, pāsāṇe bhūmiyāpi vā.</p>



<p class="hangnum"><a name="para2519"></a><span class="paranum">2519</span>.</p>



<p class="gatha1"> Udakaṃ vā pavesetuṃ, na ca vaṭṭati bhikkhuno;</p>



<p class="gathalast">Idhāvaraṇamattaṃ tu, daṇḍakammaṃ pakāsitaṃ.</p>



<p class="centered">Nivāraṇakathā.</p>



<p class="hangnum"><a name="para2520"></a><span class="paranum">2520</span>.</p>



<p class="gatha1"> Pakkhopakkamikāsittā, catuttho panusūyako;</p>



<p class="gathalast">Napuṃsakena pañcete, paṇḍakā paridīpitā.</p>



<p class="hangnum"><a name="para2521"></a><span class="paranum">2521</span>.</p>



<p class="gatha1"> Tesu āsittusūyānaṃ, pabbajjā na nivāritā;</p>



<p class="gathalast">Itaresaṃ tu tiṇṇampi, paṇḍakānaṃ nivāritā.</p>



<p class="hangnum"><a name="para2522"></a><span class="paranum">2522</span>.</p>



<p class="gatha1"> Vāritā <a name="M0.0243"></a> yassa pabbajjā, nāsetabboti so mato;</p>



<p class="gathalast">Tividhe pana te ñatvā, pabbājentassa dukkaṭaṃ.</p>



<p class="centered">Paṇḍakakathā.</p>



<p class="hangnum"><a name="para2523"></a><span class="paranum">2523</span>.</p>



<p class="gatha1"> Liṅgattheno ca saṃvāsa-ttheno tadubhayassa ca;</p>



<p class="gathalast">Theyyasaṃvāsako nāma, tividhopi pavuccati.</p>



<p class="hangnum"><a name="para2524"></a><span class="paranum">2524</span>.</p>



<p class="gatha1"> Sayameva ca yo tattha, pabbajitvā na gaṇhati;</p>



<p class="gathalast">Bhikkhuvassāni vā neva, yathāvuḍḍhampi vandanaṃ.</p>



<p class="hangnum"><a name="para2525"></a><span class="paranum">2525</span>.</p>



<p class="gatha1"> Liṅgattheno ayaṃ liṅga-mattassa thenato siyā;</p>



<p class="gathalast">Yo ca pabbajito hutvā, bhikkhuvassāni gaṇhati.</p>



<p class="hangnum"><a name="para2526"></a><span class="paranum">2526</span>.</p>



<p class="gatha1"> Saṃvāsaṃ sādiyantova, saṃvāsatthenako mato;</p>



<p class="gathalast">Ubhayatthenako vutta-nayoyeva, yathāha ca.</p>



<p class="hangnum"><a name="para2527"></a><span class="paranum">2527</span>.</p>



<p class="gatha1"> ‘‘Rājadubbhikkhakantāra-rogaveribhayehi vā;</p>



<p class="gathalast">Cīvarāharaṇatthaṃ vā, liṅgamādiyatīdha yo.</p>



<p class="hangnum"><a name="para2528"></a><span class="paranum">2528</span>.</p>



<p class="gatha1"> Saṃvāsaṃ nādhivāseti, yāva so suddhamānaso;</p>



<p class="gathalast">Theyyasaṃvāsako nāma, tāva esa na vuccati’’.</p>



<p class="centered">Theyyasaṃvāsakakathā.</p>



<p class="hangnum"><a name="para2529"></a><span class="paranum">2529</span>.</p>



<p class="gatha1"> ‘‘Titthiyohaṃ <a name="V0.0215"></a> bhavissa’’nti, upasampannabhikkhu ce;</p>



<p class="gathalast">Saliṅgeneva yo yāti, titthiyānamupassayaṃ.</p>



<p class="hangnum"><a name="para2530"></a><span class="paranum">2530</span>.</p>



<p class="gatha1"> Gacchato padavārena, hoti āpatti dukkaṭaṃ;</p>



<p class="gathalast">Hoti titthiyapakkanto, liṅge tesaṃ tu nissite.</p>



<p class="hangnum"><a name="para2531"></a><span class="paranum">2531</span>.</p>



<p class="gatha1"> ‘‘Titthiyohaṃ bhavissa’’nti, kusacīrādikaṃ pana;</p>



<p class="gathalast">Sayameva nivāseti, sopi pakkantako siyā.</p>



<p class="hangnum"><a name="para2532"></a><span class="paranum">2532</span>.</p>



<p class="gatha1"> Naggo <a name="M0.0244"></a> ājīvakādīnaṃ, gantvā tesaṃ upassayaṃ;</p>



<p class="gathalast">Luñcāpeti sace kese, vattānādiyatīdha vā.</p>



<p class="hangnum"><a name="para2533"></a><span class="paranum">2533</span>.</p>



<p class="gatha1"> Morapiñchādikaṃ tesaṃ, liṅgaṃ gaṇhāti vā sace;</p>



<p class="gathalast">Sārato ceva vā tesaṃ, pabbajjaṃ laddhimeva vā.</p>



<p class="hangnum"><a name="para2534"></a><span class="paranum">2534</span>.</p>



<p class="gatha1"> Hoti titthiyapakkanto, na panesa vimuccati;</p>



<p class="gathalast">Naggassa gacchato vuttaṃ, padavārena dukkaṭaṃ.</p>



<p class="hangnum"><a name="para2535"></a><span class="paranum">2535</span>.</p>



<p class="gatha1"> Vutto anupasampanna-vasena theyyavāsako;</p>



<p class="gathalast">Tathā titthiyapakkanto, upasampannabhikkhunā.</p>



<p class="centered">Titthiyapakkantakathā.</p>



<p class="hangnum"><a name="para2536"></a><span class="paranum">2536</span>.</p>



<p class="gatha1"> Nāgo vāpi supaṇṇo vā, yakkho sakkopi vā idha;</p>



<p class="gathalast">Tiracchānagato vutto, pabbājetuṃ na vaṭṭati.</p>



<p class="centered">Tiracchānakathā.</p>



<p class="hangnum"><a name="para2537"></a><span class="paranum">2537</span>.</p>



<p class="gatha1"> Pañcānantarike pose, pabbājentassa dukkaṭaṃ;</p>



<p class="gathalast">Ubhatobyañjanañceva, tathā bhikkhunidūsakaṃ.</p>



<p class="hangnum"><a name="para2538"></a><span class="paranum">2538</span>.</p>



<p class="gatha1"> Ekatoupasampannaṃ, bhikkhunīnaṃ tu santike;</p>



<p class="gathalast">Dūsetvā pana so neva, bhikkhunīdūsako siyā.</p>



<p class="hangnum"><a name="para2539"></a><span class="paranum">2539</span>.</p>



<p class="gatha1"> Sace anupasampanna-dūsako upasampadaṃ;</p>



<p class="gathalast">Labhateva ca pabbajjaṃ, sā ca neva parājitā.</p>



<p class="centered">Ekādasaabhabbapuggalakathā.</p>



<p class="hangnum"><a name="para2540"></a><span class="paranum">2540</span>.</p>



<p class="gatha1"> Nūpasampādanīyova<a name="V0.0216"></a>, anupajjhāyako naro;</p>



<p class="gathalast">Karoto dukkaṭaṃ hoti, na kuppati sace kataṃ.</p>



<p class="hangnum"><a name="para2541"></a><span class="paranum">2541</span>.</p>



<p class="gatha1"> Kuppatīti <a name="M0.0245"></a> vadanteke, na gahetabbameva taṃ;</p>



<p class="gathalast">Sesesupi ayaṃ ñeyyo, nayo sabbattha viññunā.</p>



<p class="hangnum"><a name="para2542"></a><span class="paranum">2542</span>.</p>



<p class="gatha1"> Upasampadakammassa, abhabbā pañcavīsati;</p>



<p class="gathalast">Ajānitvā kato cāpi, osāro nāsanāraho.</p>



<p class="hangnum"><a name="para2543"></a><span class="paranum">2543</span>.</p>



<p class="gatha1"> Hatthacchinnādibāttiṃsa, kuṭṭhiādi ca terasa;</p>



<p class="gathalast">Apatto tesamosāro, kato ce pana rūhati.</p>



<p class="hangnum"><a name="para2544"></a><span class="paranum">2544</span>.</p>



<p class="gatha1"> Ekūpajjhāyako hoti;</p>



<p class="gatha2">Honti ācariyā tayo;</p>



<p class="gatha3">Upasampadāpekkhā ca;</p>



<p class="gathalast">Honti dve vā tayopi vā.</p>



<p class="hangnum"><a name="para2545"></a><span class="paranum">2545</span>.</p>



<p class="gatha1"> Tīhi ācariyeheva, ekato anusāvanaṃ;</p>



<p class="gathalast">Osāretvā kataṃ kammaṃ, na ca kuppati kappati.</p>



<p class="hangnum"><a name="para2546"></a><span class="paranum">2546</span>.</p>



<p class="gatha1"> Ekūpajjhāyako hoti;</p>



<p class="gatha2">Ācariyopi tathekato;</p>



<p class="gatha3">Upasampadāpekkhā ca;</p>



<p class="gathalast">Honti dve vā tayopi vā.</p>



<p class="hangnum"><a name="para2547"></a><span class="paranum">2547</span>.</p>



<p class="gatha1"> Anupubbena sāvetvā, tesaṃ nāmaṃ tu tena ca;</p>



<p class="gathalast">Ekato anusāvetvā, katampi ca na kuppati.</p>



<p class="hangnum"><a name="para2548"></a><span class="paranum">2548</span>.</p>



<p class="gatha1"> Nānupajjhāyakenāpi, nānācariyakena ca;</p>



<p class="gathalast">Aññamaññānusāvetvā, kataṃ kammañca vaṭṭati.</p>



<p class="hangnum"><a name="para2549"></a><span class="paranum">2549</span>.</p>



<p class="gatha1"> Sumano tissatherassa, anusāveti sissakaṃ;</p>



<p class="gathalast">Tisso sumanatherassa, anusāveti sissakaṃ.</p>



<p class="hangnum"><a name="para2550"></a><span class="paranum">2550</span>.</p>



<p class="gatha1"> Nānupajjhāyakeneva, ekācariyakenidha;</p>



<p class="gathalast">Upasampadā paṭikkhittā, buddhenādiccabandhunā.</p>



<p class="centered">Mahākhandhakakathā.</p>



<p class="title">Uposathakkhandhakakathā</p>



<p class="hangnum"><a name="para2551"></a><span class="paranum">2551</span>.</p>



<p class="gatha1"> Baddhābaddhavaseneva<a name="M0.0246"></a><a name="V0.0217"></a>, sīmā nāma dvidhā matā;</p>



<p class="gathalast">Nimittena nimittaṃ tu, ghaṭetvā pana sammatā.</p>



<p class="hangnum"><a name="para2552"></a><span class="paranum">2552</span>.</p>



<p class="gatha1"> Ayaṃ sīmāvipattīhi, ekādasahi vajjitā;</p>



<p class="gathalast">Baddhā nāma siyā sīmā, sā tisampattisaṃyutā.</p>



<p class="hangnum"><a name="para2553"></a><span class="paranum">2553</span>.</p>



<p class="gatha1"> Khaṇḍasamānasaṃvāsā-vippavāsādibhedato;</p>



<p class="gathalast">Iti baddhā tidhā vuttā, abaddhāpi tidhā matā.</p>



<p class="hangnum"><a name="para2554"></a><span class="paranum">2554</span>.</p>



<p class="gatha1"> Gāmato udakukkhepā, sattabbhantaratopi ca;</p>



<p class="gathalast">Tattha gāmaparicchedo, <span class="bld">‘‘gāmasīmā’’</span>ti vuccati.</p>



<p class="hangnum"><a name="para2555"></a><span class="paranum">2555</span>.</p>



<p class="gatha1"> Jātassare samudde vā, nadiyā vā samantato;</p>



<p class="gathalast">Majjhimassudakukkhepo, <span class="bld">udakukkhepa</span>saññito.</p>



<p class="hangnum"><a name="para2556"></a><span class="paranum">2556</span>.</p>



<p class="gatha1"> Agāmake araññe tu, sattevabbhantarā pana;</p>



<p class="gathalast">Samantato ayaṃ sīmā, <span class="bld">sattabbhantara</span>nāmikā.</p>



<p class="hangnum"><a name="para2557"></a><span class="paranum">2557</span>.</p>



<p class="gatha1"> Ekaṃ abbhantaraṃ vuttaṃ, aṭṭhavīsatihatthakaṃ;</p>



<p class="gathalast">Guḷukkhepanayeneva, udakukkhepakā matā.</p>



<p class="hangnum"><a name="para2558"></a><span class="paranum">2558</span>.</p>



<p class="gatha1"> Imā dve pana sīmāyo, vaḍḍhanti parisāvasā;</p>



<p class="gathalast">Abbhantarūdakukkhepā, ṭhitokāsā paraṃ siyuṃ.</p>



<p class="hangnum"><a name="para2559"></a><span class="paranum">2559</span>.</p>



<p class="gatha1"> Ṭhito antoparicchede, hatthapāsaṃ vihāya vā;</p>



<p class="gathalast">Tattakaṃ anatikkamma, paricchedampi vā paraṃ.</p>



<p class="hangnum"><a name="para2560"></a><span class="paranum">2560</span>.</p>



<p class="gatha1"> Ṭhito kammaṃ vikopeti, iti aṭṭhakathānayo;</p>



<p class="gathalast">Tasmā so hatthapāse vā, kātabbo bahi vā pana.</p>



<p class="hangnum"><a name="para2561"></a><span class="paranum">2561</span>.</p>



<p class="gatha1"> Baddhasīmāya saṇṭhānaṃ, nimittaṃ disakittanaṃ;</p>



<p class="gathalast">Ñatvā pamāṇaṃ sodhetvā, sīmaṃ bandheyya paṇḍito.</p>



<p class="hangnum"><a name="para2562"></a><span class="paranum">2562</span>.</p>



<p class="gatha1"> Tikoṇaṃ <a name="M0.0247"></a> caturassañca, vaṭṭañca paṇavūpamaṃ;</p>



<p class="gathalast">Vitānaṃ dhanukākāraṃ, mudiṅgasakaṭūpamaṃ.</p>



<p class="hangnum"><a name="para2563"></a><span class="paranum">2563</span>.</p>



<p class="gatha1"> Pabbataṃ <a name="V0.0218"></a> vanaṃ pāsāṇaṃ, rukkhaṃ maggañca vammikaṃ;</p>



<p class="gathalast">Udakañca nadiñcāti, nimittānaṭṭha dīpaye.</p>



<p class="hangnum"><a name="para2564"></a><span class="paranum">2564</span>.</p>



<p class="gatha1"> Tesu tīṇi nimittāni, ādiṃ katvā samantato;</p>



<p class="gathalast">Nimittānaṃ satenāpi, bandhituṃ pana vaṭṭati.</p>



<p class="hangnum"><a name="para2565"></a><span class="paranum">2565</span>.</p>



<p class="gatha1"> Tiyojanaparā sīmā, ukkaṭṭhāti pakāsitā;</p>



<p class="gathalast">Ekavīsati bhikkhūnaṃ, gaṇhantī heṭṭhimā matā.</p>



<p class="hangnum"><a name="para2566"></a><span class="paranum">2566</span>.</p>



<p class="gatha1"> Ukkaṭṭhāyapi ukkaṭṭhā, heṭṭhimāyapi heṭṭhimā;</p>



<p class="gathalast">Etā dvepi asīmāti, vuttā ādiccabandhunā.</p>



<p class="hangnum"><a name="para2567"></a><span class="paranum">2567</span>.</p>



<p class="gatha1"> Nimittaṃ pana kittetvā, sabbameva samantato;</p>



<p class="gathalast">Pacchā ñattidutiyena, sīmaṃ bandhitumarahati.</p>



<p class="hangnum"><a name="para2568"></a><span class="paranum">2568</span>.</p>



<p class="gatha1"> Bandhitvānantaraṃ pacchā, cīvarāvippavāsakaṃ;</p>



<p class="gathalast">Sammannitvāna baddhā sā-vippavāsāti vuccati.</p>



<p class="hangnum"><a name="para2569"></a><span class="paranum">2569</span>.</p>



<p class="gatha1"> Nadīsarasamuddesu, sīmaṃ bandhati ce pana;</p>



<p class="gathalast">Na vottharati teneva, asīmāti jinobravi.</p>



<p class="centered">Sīmākathā.</p>



<p class="hangnum"><a name="para2570"></a><span class="paranum">2570</span>.</p>



<p class="gatha1"> Dinakārakakattabbā-kārānañca vasā pana;</p>



<p class="gathalast">Navevuposathā vuttā, buddhenādiccabandhunā.</p>



<p class="hangnum"><a name="para2571"></a><span class="paranum">2571</span>.</p>



<p class="gatha1"> Cātuddaso pannaraso, sāmaggī ca uposatho;</p>



<p class="gathalast">Divaseneva niddiṭṭhā, tayopete uposathā.</p>



<p class="hangnum"><a name="para2572"></a><span class="paranum">2572</span>.</p>



<p class="gatha1"> Saṅghe uposatho ceva, gaṇe puggaluposatho;</p>



<p class="gathalast">Kārakānaṃ vaseneva, tayo vuttā uposathā.</p>



<p class="hangnum"><a name="para2573"></a><span class="paranum">2573</span>.</p>



<p class="gatha1"> Suttuddesābhidhāno <a name="M0.0248"></a> ca, pārisuddhiuposatho;</p>



<p class="gathalast">Adhiṭṭhānanti niddiṭṭhā, tayo kammenuposathā.</p>



<p class="hangnum"><a name="para2574"></a><span class="paranum">2574</span>.</p>



<p class="gatha1"> Saṅghassa pātimokkho ca, pārisuddhi gaṇassa ca;</p>



<p class="gathalast">Adhiṭṭhānamathekassa, niddiṭṭhaṃ pana satthunā.</p>



<p class="hangnum"><a name="para2575"></a><span class="paranum">2575</span>.</p>



<p class="gatha1"> Pātimokkhassa uddesā, pañca vuttā mahesinā;</p>



<p class="gathalast">Nidānaṃ uddisitvāna, sāvetabbaṃ tu sesakaṃ.</p>



<p class="hangnum"><a name="para2576"></a><span class="paranum">2576</span>.</p>



<p class="gatha1"> Ayameva <a name="V0.0219"></a> nayo ñeyyo, sesesupi ca viññunā;</p>



<p class="gathalast">Cattāro bhikkhunīnañca, uddesā navime pana.</p>



<p class="hangnum"><a name="para2577"></a><span class="paranum">2577</span>.</p>



<p class="gatha1"> Pātimokkhassa uddeso, kātabbova uposathe;</p>



<p class="gathalast">Antarāyaṃ vinā ceva, anuddeso nivārito.</p>



<p class="hangnum"><a name="para2578"></a><span class="paranum">2578</span>.</p>



<p class="gatha1"> Thero ca issaro tassa;</p>



<p class="gatha2">‘‘Therādheyya’’nti pāṭhato;</p>



<p class="gatha3">Avattantena ajjhiṭṭho;</p>



<p class="gathalast">Yassa so pana vattati.</p>



<p class="hangnum"><a name="para2579"></a><span class="paranum">2579</span>.</p>



<p class="gatha1"> Uddisante samappā vā, āgacchanti sace pana;</p>



<p class="gathalast">Uddiṭṭhaṃ taṃ suuddiṭṭhaṃ, sāvetabbaṃ tu sesakaṃ.</p>



<p class="hangnum"><a name="para2580"></a><span class="paranum">2580</span>.</p>



<p class="gatha1"> Uddiṭṭhamatte bhikkhūnaṃ, parisāyuṭṭhitāya vā;</p>



<p class="gathalast">Pārisuddhi tu kattabbā, mūle tesaṃ, sace bahū.</p>



<p class="hangnum"><a name="para2581"></a><span class="paranum">2581</span>.</p>



<p class="gatha1"> Sammajjituṃ padīpetuṃ, paññāpetuṃ dakāsane;</p>



<p class="gathalast">Viniddiṭṭhassa therena, akarontassa dukkaṭaṃ.</p>



<p class="hangnum"><a name="para2582"></a><span class="paranum">2582</span>.</p>



<p class="gatha1"> Katvā sammajjanaṃ dīpaṃ, ṭhapetvā udakāsanaṃ;</p>



<p class="gathalast">Gaṇañattiṃ ṭhapetvāva, kattabbo tīhuposatho.</p>



<p class="hangnum"><a name="para2583"></a><span class="paranum">2583</span>.</p>



<p class="gatha1"> Pubbakiccaṃ samāpetvā, adhiṭṭheyya panekako;</p>



<p class="gathalast">No ce adhiṭṭhaheyyassa, hoti āpatti dukkaṭaṃ.</p>



<p class="hangnum"><a name="para2584"></a><span class="paranum">2584</span>.</p>



<p class="gatha1"> Adhammena <a name="M0.0249"></a> ca vaggena, samaggena adhammato;</p>



<p class="gathalast">Tathā dhammena vaggena, samaggena ca dhammato.</p>



<p class="hangnum"><a name="para2585"></a><span class="paranum">2585</span>.</p>



<p class="gatha1"> Uposathassa etāni, kammānīti jinobravi;</p>



<p class="gathalast">Catūsvapi panetesu, catutthaṃ dhammikaṃ mataṃ.</p>



<p class="hangnum"><a name="para2586"></a><span class="paranum">2586</span>.</p>



<p class="gatha1"> Adhammenidha vaggo hi, katamo cetthuposatho?</p>



<p class="gathalast">Vasanti ekasīmāyaṃ, cattāro yattha bhikkhuno.</p>



<p class="hangnum"><a name="para2587"></a><span class="paranum">2587</span>.</p>



<p class="gatha1"> Ekassa pārisuddhiṃ te, ānayitvā tayo janā;</p>



<p class="gathalast">Karonti pārisuddhiṃ ce, adhammo vagguposatho.</p>



<p class="hangnum"><a name="para2588"></a><span class="paranum">2588</span>.</p>



<p class="gatha1"> Adhammena samaggo hi, cattāro bhikkhunekato;</p>



<p class="gathalast">Karonti pārisuddhiṃ ce, samaggo hotyadhammiko.</p>



<p class="hangnum"><a name="para2589"></a><span class="paranum">2589</span>.</p>



<p class="gatha1"> Dhammena <a name="V0.0220"></a> pana vaggo hi, katamo so uposatho;</p>



<p class="gathalast">Vasanti ekasīmāyaṃ, cattāro yattha bhikkhuno.</p>



<p class="hangnum"><a name="para2590"></a><span class="paranum">2590</span>.</p>



<p class="gatha1"> Ekassa pārisuddhiṃ te, ānayitvā tayo janā;</p>



<p class="gathalast">Pātimokkhuddisante ce, vaggo dhammenuposatho.</p>



<p class="hangnum"><a name="para2591"></a><span class="paranum">2591</span>.</p>



<p class="gatha1"> Dhammato hi samaggo so;</p>



<p class="gatha2">Cattāro bhikkhunekato;</p>



<p class="gatha3">Pātimokkhuddisantīdha;</p>



<p class="gathalast">Samaggo dhammato mato.</p>



<p class="hangnum"><a name="para2592"></a><span class="paranum">2592</span>.</p>



<p class="gatha1"> Vagge samagge vaggoti, saññino vimatissa vā;</p>



<p class="gathalast">Uposathaṃ karontassa, hoti āpatti dukkaṭaṃ.</p>



<p class="hangnum"><a name="para2593"></a><span class="paranum">2593</span>.</p>



<p class="gatha1"> Bhedādhippāyato tassa, hoti thullaccayaṃ pana;</p>



<p class="gathalast">Vagge samaggenāpatti, samaggoti ca saññino.</p>



<p class="hangnum"><a name="para2594"></a><span class="paranum">2594</span>.</p>



<p class="gatha1"> Ukkhittena gahaṭṭhena, sesehi sahadhammihi;</p>



<p class="gathalast">Cutanikkhittasikkhehi, ekādasahi vā saha.</p>



<p class="hangnum"><a name="para2595"></a><span class="paranum">2595</span>.</p>



<p class="gatha1"> Uposatho na kātabbo, sabhāgāpattikena vā;</p>



<p class="gathalast">Chandena pārivutthena, karoto hoti dukkaṭaṃ.</p>



<p class="hangnum"><a name="para2596"></a><span class="paranum">2596</span>.</p>



<p class="gatha1"> Adesetvā <a name="M0.0250"></a> panāpattiṃ, nāvikatvāna vematiṃ;</p>



<p class="gathalast">Uposatho na kātabbo, dine vā anuposathe.</p>



<p class="hangnum"><a name="para2597"></a><span class="paranum">2597</span>.</p>



<p class="gatha1"> Uposathe panāvāsā, sabhikkhumhā ca bhikkhunā;</p>



<p class="gathalast">Āvāso vā anāvāso, na gantabbo kudācanaṃ.</p>



<p class="hangnum"><a name="para2598"></a><span class="paranum">2598</span>.</p>



<p class="gatha1"> Yasmiṃ uposathe kiccaṃ;</p>



<p class="gatha2">Āvāse pana vattati;</p>



<p class="gatha3">So ce sabhikkhuko nāma;</p>



<p class="gathalast">Āvāsoti pakāsito.</p>



<p class="hangnum"><a name="para2599"></a><span class="paranum">2599</span>.</p>



<p class="gatha1"> Uposatho kimatthāya, kimatthāya pavāraṇā;</p>



<p class="gathalast">Uposatho samaggattho, visuddhatthā pavāraṇā.</p>



<p class="hangnum"><a name="para2600"></a><span class="paranum">2600</span>.</p>



<p class="gatha1"> Kopetuṃ dhammikaṃ kammaṃ, paṭikkoseyya dukkaṭaṃ;</p>



<p class="gathalast">Chandaṃ vā kāyasāmaggiṃ, adentassapi dukkaṭaṃ.</p>



<p class="hangnum"><a name="para2601"></a><span class="paranum">2601</span>.</p>



<p class="gatha1"> Hoti <a name="V0.0221"></a> pañcavidho saṅgho, catuvaggādibhedato;</p>



<p class="gathalast">So ca kattabbakammassa, vasena paridīpito.</p>



<p class="hangnum"><a name="para2602"></a><span class="paranum">2602</span>.</p>



<p class="gatha1"> Pavāraṇaṃ tathābbhānaṃ, kammañca upasampadaṃ;</p>



<p class="gathalast">Ṭhapetvā catuvaggena, akattabbaṃ na vijjati.</p>



<p class="hangnum"><a name="para2603"></a><span class="paranum">2603</span>.</p>



<p class="gatha1"> Pañcavaggena abbhānaṃ, majjhadesūpasampadaṃ;</p>



<p class="gathalast">Dasavaggena abbhānaṃ, vinā sabbaṃ tu vaṭṭati.</p>



<p class="hangnum"><a name="para2604"></a><span class="paranum">2604</span>.</p>



<p class="gatha1"> Kammaṃ vīsativaggena, na kattabbaṃ na kiñcipi;</p>



<p class="gathalast">Ūne dosoti ñāpetuṃ, nādhike atirekatā.</p>



<p class="hangnum"><a name="para2605"></a><span class="paranum">2605</span>.</p>



<p class="gatha1"> Cattāro pakatattāva, kammappattāti dīpitā;</p>



<p class="gathalast">Catuvaggena kattabbe, sesesu ca ayaṃ nayo.</p>



<p class="hangnum"><a name="para2606"></a><span class="paranum">2606</span>.</p>



<p class="gatha1"> Catuvaggādikattabbaṃ, katvāsaṃvāsapuggalaṃ;</p>



<p class="gathalast">Gaṇapūraṃ karontassa, kataṃ kuppati dukkaṭaṃ.</p>



<p class="hangnum"><a name="para2607"></a><span class="paranum">2607</span>.</p>



<p class="gatha1"> Parivāsādikammepi<a name="M0.0251"></a>, tatraṭṭhaṃ gaṇapūrakaṃ;</p>



<p class="gathalast">Katvā pana karontānaṃ, tathā, sesaṃ tu vaṭṭati.</p>



<p class="centered">Uposathakkhandhakakathā.</p>



<p class="title">Vassūpanāyikakkhandhakakathā</p>



<p class="hangnum"><a name="para2608"></a><span class="paranum">2608</span>.</p>



<p class="gatha1"> Purimā pacchimā cāti, duve vassūpanāyikā;</p>



<p class="gathalast">Ālayo vā vacībhedo, kattabbo upagacchatā.</p>



<p class="hangnum"><a name="para2609"></a><span class="paranum">2609</span>.</p>



<p class="gatha1"> Vassūpagamanaṃ vāpi, jānaṃ anupagacchato;</p>



<p class="gathalast">Temāsamavasitvā vā, carantassapi dukkaṭaṃ.</p>



<p class="hangnum"><a name="para2610"></a><span class="paranum">2610</span>.</p>



<p class="gatha1"> Rukkhassa susire chatte, cāṭichavakuṭīsu vā;</p>



<p class="gathalast">Ajjhokāsepi vā vassaṃ, upagantuṃ na vaṭṭati.</p>



<p class="hangnum"><a name="para2611"></a><span class="paranum">2611</span>.</p>



<p class="gatha1"> Vassacchede anāpatti, antarāyo sace siyā;</p>



<p class="gathalast">Chinnavassassa bhikkhussa, vāritāva pavāraṇā.</p>



<p class="hangnum"><a name="para2612"></a><span class="paranum">2612</span>.</p>



<p class="gatha1"> Mātāpitūnaṃ <a name="V0.0222"></a> pana dassanatthaṃ;</p>



<p class="gatha2">Pañcannamatthe sahadhammikānaṃ;</p>



<p class="gatha3">Daṭṭhuṃ gilānaṃ tadupaṭṭhakānaṃ;</p>



<p class="gathalast">Bhattādi nesaṃ pariyesanatthaṃ.</p>



<p class="hangnum"><a name="para2613"></a><span class="paranum">2613</span>.</p>



<p class="gatha1"> Tathānabhirataṃ gantvā, vūpakāsessamuṭṭhitaṃ;</p>



<p class="gathalast">Diṭṭhiṃ vā tassa kukkuccaṃ, vinodessāmahanti vā.</p>



<p class="hangnum"><a name="para2614"></a><span class="paranum">2614</span>.</p>



<p class="gatha1"> Evaṃ sattāhakiccena, bhikkhunā vinayaññunā;</p>



<p class="gathalast">Apesitepi gantabbaṃ, pageva pahite pana.</p>



<p class="hangnum"><a name="para2615"></a><span class="paranum">2615</span>.</p>



<p class="gatha1"> Vassaṃ upagatenettha, animantitabhikkhunā;</p>



<p class="gathalast">Dhammassa savanatthāya, gantuṃ pana na vaṭṭati.</p>



<p class="hangnum"><a name="para2616"></a><span class="paranum">2616</span>.</p>



<p class="gatha1"> ‘‘Asukaṃ <a name="M0.0252"></a> nāma divasaṃ, sannipāto bhavissati’’;</p>



<p class="gathalast">Iccevaṃ katikā pubbaṃ, katā ce pana vaṭṭati.</p>



<p class="hangnum"><a name="para2617"></a><span class="paranum">2617</span>.</p>



<p class="gatha1"> ‘‘Dhovissāmi rajissāmi, bhaṇḍaka’’nti na vaṭṭati;</p>



<p class="gathalast">Sacācariyupajjhāyā, pahiṇanti ca vaṭṭati.</p>



<p class="hangnum"><a name="para2618"></a><span class="paranum">2618</span>.</p>



<p class="gatha1"> Uddesādīnamatthāya, gantuṃ neva ca vaṭṭati;</p>



<p class="gathalast">Garūnaṃ dassanatthāya, gantuṃ labhati puggalo.</p>



<p class="hangnum"><a name="para2619"></a><span class="paranum">2619</span>.</p>



<p class="gatha1"> Sace ācariyo ‘‘ajja, mā gacchāhī’’ti bhāsati;</p>



<p class="gathalast">Ratticchede anāpatti, hotīti paridīpitā.</p>



<p class="hangnum"><a name="para2620"></a><span class="paranum">2620</span>.</p>



<p class="gatha1"> Yassa kassaci ñātissa, upaṭṭhākakulassa vā;</p>



<p class="gathalast">Gacchato dassanatthāya, ratticchede ca dukkaṭaṃ.</p>



<p class="hangnum"><a name="para2621"></a><span class="paranum">2621</span>.</p>



<p class="gatha1"> ‘‘Āgamissāmi ajjeva, gantvāhaṃ gāmaka’’nti ca;</p>



<p class="gathalast">Sace pāpuṇituṃ gacchaṃ, na sakkoteva vaṭṭati.</p>



<p class="hangnum"><a name="para2622"></a><span class="paranum">2622</span>.</p>



<p class="gatha1"> Vaje satthepi nāvāyaṃ, tīsu ṭhānesu bhikkhuno;</p>



<p class="gathalast">Vassacchede anāpatti, pavāretuñca vaṭṭati.</p>



<p class="hangnum"><a name="para2623"></a><span class="paranum">2623</span>.</p>



<p class="gatha1"> Sati paccayavekalle, sarīrāphāsutāya vā;</p>



<p class="gathalast">Eseva antarāyoti, vassaṃ chetvāpi pakkame.</p>



<p class="hangnum"><a name="para2624"></a><span class="paranum">2624</span>.</p>



<p class="gatha1"> Yena kenantarāyena, vassaṃ nopagato hi yo;</p>



<p class="gathalast">Dutiyā upagantabbā, chinnavassena vā pana.</p>



<p class="hangnum"><a name="para2625"></a><span class="paranum">2625</span>.</p>



<p class="gatha1"> Vassaṃ <a name="V0.0223"></a> anupagantvā vā, tadaheva ca gacchati;</p>



<p class="gathalast">Bahiddhā eva sattāhaṃ, upagantvāpi vā pana.</p>



<p class="hangnum"><a name="para2626"></a><span class="paranum">2626</span>.</p>



<p class="gatha1"> Vītināmeti ce tassa, purimāpi na vijjati;</p>



<p class="gathalast">Paṭissave ca bhikkhussa, hoti āpatti dukkaṭaṃ.</p>



<p class="hangnum"><a name="para2627"></a><span class="paranum">2627</span>.</p>



<p class="gatha1"> Vassaṃ panupagantvā ca, uṭṭhāpetvā na cāruṇaṃ;</p>



<p class="gathalast">Gacchato pana sattāha-karaṇeneva bhikkhuno.</p>



<p class="hangnum"><a name="para2628"></a><span class="paranum">2628</span>.</p>



<p class="gatha1"> Antoyeva ca sattāhaṃ, nivattantassa tassa tu;</p>



<p class="gathalast">Anāpattīti ko vādo, vasitvā bahi gacchato.</p>



<p class="hangnum"><a name="para2629"></a><span class="paranum">2629</span>.</p>



<p class="gatha1"> ‘‘Vasissāmīdha <a name="M0.0253"></a> vassa’’nti, ālayo yadi vijjati;</p>



<p class="gathalast">Nopetasatiyā vassaṃ, tena senāsanaṃ pana.</p>



<p class="hangnum"><a name="para2630"></a><span class="paranum">2630</span>.</p>



<p class="gatha1"> Gahitaṃ suggahitaṃ hoti, chinnavasso na hoti so;</p>



<p class="gathalast">Labhateva pavāretuṃ, na doso koci vijjati.</p>



<p class="hangnum"><a name="para2631"></a><span class="paranum">2631</span>.</p>



<p class="gatha1"> ‘‘Imasmiṃ vihāre temāsaṃ, imaṃ vassaṃ upemi’’ti;</p>



<p class="gathalast">Nicchārite ca tikkhattuṃ, vassaṃ upagato siyā.</p>



<p class="hangnum"><a name="para2632"></a><span class="paranum">2632</span>.</p>



<p class="gatha1"> Ādiṃ tu navamiṃ katvā, gantuṃ vaṭṭati bhikkhuno;</p>



<p class="gathalast">Āgacchatu ca pacchā so, mā vā doso na vijjati.</p>



<p class="centered">Vassūpanāyikakkhandhakakathā.</p>



<p class="title">Pavāraṇakkhandhakakathā</p>



<p class="hangnum"><a name="para2633"></a><span class="paranum">2633</span>.</p>



<p class="gatha1"> Cātuddasī pañcadasī, sāmaggī ca pavāraṇā;</p>



<p class="gathalast">Tevācī dvekavācī ca, saṅghe ca gaṇapuggale.</p>



<p class="hangnum"><a name="para2634"></a><span class="paranum">2634</span>.</p>



<p class="gatha1"> Etā pana munindena, vuttā nava pavāraṇā;</p>



<p class="gathalast">Tīṇi kammāni muñcitvā, anteneva pavāraye.</p>



<p class="hangnum"><a name="para2635"></a><span class="paranum">2635</span>.</p>



<p class="gatha1"> Pubbakiccaṃ samāpetvā, pattakalle samānite;</p>



<p class="gathalast">Ñattiṃ ṭhapetvā saṅghena, kattabbā hi pavāraṇā.</p>



<p class="hangnum"><a name="para2636"></a><span class="paranum">2636</span>.</p>



<p class="gatha1"> Pavārentesu <a name="V0.0224"></a> theresu, nisīdeyya navo pana;</p>



<p class="gathalast">Sayaṃ yāva pavāreyya, tāva ukkuṭikañhi so.</p>



<p class="hangnum"><a name="para2637"></a><span class="paranum">2637</span>.</p>



<p class="gatha1"> Ñattiṃ vatvā pavāreyyuṃ, cattāro vā tayopi vā;</p>



<p class="gathalast">Pubbakiccaṃ samāpetvā, ekāvāse vasanti ce.</p>



<p class="hangnum"><a name="para2638"></a><span class="paranum">2638</span>.</p>



<p class="gatha1"> Aññamaññaṃ pavāreyyuṃ, vinā ñattiṃ duve janā;</p>



<p class="gathalast">Adhiṭṭheyya panekopi, sesā saṅghapavāraṇā.</p>



<p class="hangnum"><a name="para2639"></a><span class="paranum">2639</span>.</p>



<p class="gatha1"> Pavārite <a name="M0.0254"></a> ca saṅghasmiṃ, kareyyanāgato pana;</p>



<p class="gathalast">Avuṭṭho chinnavasso vā, pārisuddhiuposathaṃ.</p>



<p class="hangnum"><a name="para2640"></a><span class="paranum">2640</span>.</p>



<p class="gatha1"> Pañca yasmiṃ panāvāse, cattāro vā tayopi vā;</p>



<p class="gathalast">Ekekassa haritvāna, samaṇā te pavāraṇaṃ.</p>



<p class="hangnum"><a name="para2641"></a><span class="paranum">2641</span>.</p>



<p class="gatha1"> Aññamaññaṃ pavārenti, sace āpatti dukkaṭaṃ;</p>



<p class="gathalast">Sesaṃ uposathe vutta-nayenidha naye budho.</p>



<p class="hangnum"><a name="para2642"></a><span class="paranum">2642</span>.</p>



<p class="gatha1"> Pārisuddhippadānena, sampādetattano suciṃ;</p>



<p class="gathalast">Chandadānena saṅghassa, sabbaṃ sādheti, nattano.</p>



<p class="hangnum"><a name="para2643"></a><span class="paranum">2643</span>.</p>



<p class="gatha1"> Tasmā pana ubhinnampi, kiccasiddhatthamevidha;</p>



<p class="gathalast">Pārisuddhipi dātabbā, chandaṃ dentena bhikkhunā.</p>



<p class="hangnum"><a name="para2644"></a><span class="paranum">2644</span>.</p>



<p class="gatha1"> Chandekena bahūnampi, hātabbo pārisuddhipi;</p>



<p class="gathalast">Paramparāhaṭo chando, na gacchati visuddhiyā.</p>



<p class="hangnum"><a name="para2645"></a><span class="paranum">2645</span>.</p>



<p class="gatha1"> Chandaṃ vā pārisuddhiṃ vā, gahetvā vā pavāraṇaṃ;</p>



<p class="gathalast">Sāmaṇerādibhāvaṃ vā, paṭijāneyya hārako.</p>



<p class="hangnum"><a name="para2646"></a><span class="paranum">2646</span>.</p>



<p class="gatha1"> Sace so saṅghamappatvā, vibbhameyya mareyya vā;</p>



<p class="gathalast">Nāhaṭañceva taṃ sabbaṃ, patvā cevaṃ siyāhaṭaṃ.</p>



<p class="hangnum"><a name="para2647"></a><span class="paranum">2647</span>.</p>



<p class="gatha1"> Saṅghaṃ patvā pamatto vā, sutto vā khittacittako;</p>



<p class="gathalast">Nāroceti anāpatti, hoti sañcicca dukkaṭaṃ.</p>



<p class="hangnum"><a name="para2648"></a><span class="paranum">2648</span>.</p>



<p class="gatha1"> Ye te vipassanāyuttā, rattindivamatanditā;</p>



<p class="gathalast">Pubbarattāpararattaṃ, vipassanaparāyaṇā.</p>



<p class="hangnum"><a name="para2649"></a><span class="paranum">2649</span>.</p>



<p class="gatha1"> Laddhaphāsuvihārānaṃ, siyā na parihāniti;</p>



<p class="gathalast">Pavāraṇāya saṅgāho, vutto kattikamāsake.</p>



<p class="centered">Pavāraṇakkhandhakakathā.</p>



<p class="title">Cammakkhandhakakathā</p>



<p class="hangnum"><a name="para2650"></a><span class="paranum">2650</span>.</p>



<p class="gatha1"> Eḷakājamigānaṃ <a name="M0.0255"></a><a name="V0.0225"></a> tu, cammaṃ vaṭṭati bhikkhuno;</p>



<p class="gathalast">Rohiteṇikuraṅgānaṃ, pasadaṃmigamātuyā.</p>



<p class="hangnum"><a name="para2651"></a><span class="paranum">2651</span>.</p>



<p class="gatha1"> Ṭhapetvā cammametesaṃ, aññaṃ dukkaṭavatthukaṃ;</p>



<p class="gathalast">Thavikopāhane sabbaṃ, cammaṃ vaṭṭatyamānusaṃ.</p>



<p class="hangnum"><a name="para2652"></a><span class="paranum">2652</span>.</p>



<p class="gatha1"> Vaṭṭanti majjhime dese, na guṇaṅguṇupāhanā;</p>



<p class="gathalast">Vaṭṭanti antoārāme, sabbatthāpi ca rogino.</p>



<p class="hangnum"><a name="para2653"></a><span class="paranum">2653</span>.</p>



<p class="gatha1"> Puṭakhallakabaddhā ca, tatheva pāliguṇṭhimā;</p>



<p class="gathalast">Tūlapuṇṇā na vaṭṭanti, sabbanīlādayopi ca.</p>



<p class="hangnum"><a name="para2654"></a><span class="paranum">2654</span>.</p>



<p class="gatha1"> Citrā upāhanā meṇḍa-visāṇūpamavaddhikā;</p>



<p class="gathalast">Na ca vaṭṭanti morassa, piñchena parisibbitā.</p>



<p class="hangnum"><a name="para2655"></a><span class="paranum">2655</span>.</p>



<p class="gatha1"> Majjārakāḷakolūka-sīhabyagghuddadīpinaṃ;</p>



<p class="gathalast">Ajinassa ca cammena, na vaṭṭati parikkhaṭā.</p>



<p class="hangnum"><a name="para2656"></a><span class="paranum">2656</span>.</p>



<p class="gatha1"> Puṭādiṃ apanetvā vā, chinditvā vāpi sabbaso;</p>



<p class="gathalast">Vaṇṇabhedaṃ tathā katvā, dhāretabbā upāhanā.</p>



<p class="hangnum"><a name="para2657"></a><span class="paranum">2657</span>.</p>



<p class="gatha1"> Sabbāpi pana dhāretuṃ, na ca vaṭṭanti pādukā;</p>



<p class="gathalast">Ṭhapetvā tattha passāva- vaccācamanapādukā.</p>



<p class="hangnum"><a name="para2658"></a><span class="paranum">2658</span>.</p>



<p class="gatha1"> Āsandiñceva pallaṅkaṃ, uccāsayanasaññitaṃ;</p>



<p class="gathalast">Atikkantapamāṇaṃ tu, sevamānassa dukkaṭaṃ.</p>



<p class="hangnum"><a name="para2659"></a><span class="paranum">2659</span>.</p>



<p class="gatha1"> Gonakaṃ kuttakaṃ cittaṃ, paṭikaṃ paṭalikampi ca;</p>



<p class="gathalast">Ekantalomiṃ vikatiṃ, tūlikaṃ uddalomikaṃ.</p>



<p class="hangnum"><a name="para2660"></a><span class="paranum">2660</span>.</p>



<p class="gatha1"> Kaṭṭissaṃ pana koseyyaṃ, hatthiassarathattharaṃ;</p>



<p class="gathalast">Kadalimigapavara-paccattharaṇakampi ca.</p>



<p class="hangnum"><a name="para2661"></a><span class="paranum">2661</span>.</p>



<p class="gatha1"> Heṭṭhā <a name="M0.0256"></a> rattavitānassa, dvidhā rattūpadhānakaṃ;</p>



<p class="gathalast">Akappiyamidaṃ sabbaṃ, dukkaṭaṃ paribhuñjato.</p>



<p class="hangnum"><a name="para2662"></a><span class="paranum">2662</span>.</p>



<p class="gatha1"> Heṭṭhā <a name="V0.0226"></a> akappiye paccatthare sati na vaṭṭati;</p>



<p class="gathalast">Uddhaṃ setavitānampi, tasmiṃ asati vaṭṭati.</p>



<p class="hangnum"><a name="para2663"></a><span class="paranum">2663</span>.</p>



<p class="gatha1"> Āsandiṃ pana pallaṅkaṃ, ṭhapetvā tūlikampi ca;</p>



<p class="gathalast">Sesaṃ pana ca sabbampi, labhate gihisantakaṃ.</p>



<p class="hangnum"><a name="para2664"></a><span class="paranum">2664</span>.</p>



<p class="gatha1"> Dhammāsane anāpatti, bhattaggepi nisīdituṃ;</p>



<p class="gathalast">Bhūmattharaṇake tattha, sayitumpi ca vaṭṭati.</p>



<p class="centered">Cammakkhandhakakathā.</p>



<p class="title">Bhesajjakkhandhakakathā</p>



<p class="hangnum"><a name="para2665"></a><span class="paranum">2665</span>.</p>



<p class="gatha1"> Vuttā gahapatissāpi, sammutussāvanantikā;</p>



<p class="gathalast">Gonisādīti kappiyā, catasso honti bhūmiyo.</p>



<p class="hangnum"><a name="para2666"></a><span class="paranum">2666</span>.</p>



<p class="gatha1"> Saṅghassa santakaṃ gehaṃ, santakaṃ bhikkhunopi vā;</p>



<p class="gathalast">Kappiyaṃ pana kattabbaṃ, sahaseyyappahonakaṃ.</p>



<p class="hangnum"><a name="para2667"></a><span class="paranum">2667</span>.</p>



<p class="gatha1"> Ṭhapetvā bhikkhumaññehi, dinnaṃ kappiyabhūmiyā;</p>



<p class="gathalast">Atthāya santakaṃ tesaṃ, gehaṃ <span class="bld">gahapate</span>vidaṃ.</p>



<p class="hangnum"><a name="para2668"></a><span class="paranum">2668</span>.</p>



<p class="gatha1"> Sā hi <span class="bld">sammutikā</span> nāma, yā hi saṅghena sammatā;</p>



<p class="gathalast">Kammavācamavatvā vā, vaṭṭatevāpalokanaṃ.</p>



<p class="hangnum"><a name="para2669"></a><span class="paranum">2669</span>.</p>



<p class="gatha1"> Paṭhamiṭṭhakapāsāṇa-thambhādiṭṭhapane pana;</p>



<p class="gathalast">‘‘Kappiyakuṭiṃ karomā’’ti, vadantehi samantato.</p>



<p class="hangnum"><a name="para2670"></a><span class="paranum">2670</span>.</p>



<p class="gatha1"> Ukkhipitvā ṭhapentesu, āmasitvā paresu vā;</p>



<p class="gathalast">Sayamevukkhipitvā vā, ṭhapeyyu<span class="bld">ssāvanantikā</span>.</p>



<p class="hangnum"><a name="para2671"></a><span class="paranum">2671</span>.</p>



<p class="gatha1"> Iṭṭhakādipatiṭṭhānaṃ<a name="M0.0257"></a>, bhikkhūnaṃ vadataṃ pana;</p>



<p class="gathalast">Vācāya pariyosānaṃ, samakālaṃ tu vaṭṭati.</p>



<p class="hangnum"><a name="para2672"></a><span class="paranum">2672</span>.</p>



<p class="gatha1"> Ārāmo aparikkhitto, sakalo bhuyyatopi vā;</p>



<p class="gathalast">Duvidhopi ca viññūhi, <span class="bld">gonisādī</span>ti vuccati.</p>



<p class="hangnum"><a name="para2673"></a><span class="paranum">2673</span>.</p>



<p class="gatha1"> Etā <a name="V0.0227"></a> pana catassopi, honti kappiyabhūmiyo;</p>



<p class="gathalast">Ettha pakkañca vutthañca, sabbaṃ vaṭṭati āmisaṃ.</p>



<p class="hangnum"><a name="para2674"></a><span class="paranum">2674</span>.</p>



<p class="gatha1"> Ussāvanantikā yā sā, thambhādīsu adhiṭṭhitā;</p>



<p class="gathalast">Thambhādīsvapanītesu, tadaññesupi tiṭṭhati.</p>



<p class="hangnum"><a name="para2675"></a><span class="paranum">2675</span>.</p>



<p class="gatha1"> Apanītesu sabbesu, siyā jahitavatthukā;</p>



<p class="gathalast">Gonisādī parikkhittā, sesā chadananāsato.</p>



<p class="hangnum"><a name="para2676"></a><span class="paranum">2676</span>.</p>



<p class="gatha1"> Bhikkhuṃ ṭhapetvā aññesaṃ, hatthato ca paṭiggaho;</p>



<p class="gathalast">Tesañca sannidhi anto- vuttaṃ bhikkhussa vaṭṭati.</p>



<p class="hangnum"><a name="para2677"></a><span class="paranum">2677</span>.</p>



<p class="gatha1"> Bhikkhussa bhikkhuniyā vā, santakaṃ saṅghikampi vā;</p>



<p class="gathalast">Antovutthañca pakkañca, ubhinnaṃ na ca vaṭṭati.</p>



<p class="hangnum"><a name="para2678"></a><span class="paranum">2678</span>.</p>



<p class="gatha1"> Akappakuṭiyā vutthaṃ, sappiādivimissitaṃ;</p>



<p class="gathalast">‘‘Antovuttha’’nti niddiṭṭhaṃ, paṭhamaṃ kālikadvayaṃ.</p>



<p class="hangnum"><a name="para2679"></a><span class="paranum">2679</span>.</p>



<p class="gatha1"> Teheva sappiādīhi, bhikkhunā yāvajīvikaṃ;</p>



<p class="gathalast">Pakkaṃ taṃ pana sattāhaṃ, vaṭṭateva nirāmisaṃ.</p>



<p class="hangnum"><a name="para2680"></a><span class="paranum">2680</span>.</p>



<p class="gatha1"> Sace āmisasaṃsaṭṭhaṃ, pakkaṃ taṃ paribhuñjati;</p>



<p class="gathalast">Antovutthañca bhiyyopi, sāmapakkañca bhuñjati.</p>



<p class="hangnum"><a name="para2681"></a><span class="paranum">2681</span>.</p>



<p class="gatha1"> Yāvakālikamāhāro, pānakaṃ yāmakālikaṃ;</p>



<p class="gathalast">Sattāhakālikaṃ nāma, sappiādikapañcakaṃ.</p>



<p class="hangnum"><a name="para2682"></a><span class="paranum">2682</span>.</p>



<p class="gatha1"> Sesaṃ pana haliddādi, bhesajjaṃ yāvajīvikaṃ;</p>



<p class="gathalast">Catudhā kālikā vuttā, udakaṃ hotyakālikaṃ.</p>



<p class="hangnum"><a name="para2683"></a><span class="paranum">2683</span>.</p>



<p class="gatha1"> Paṭiggahavaseneva, kālātītā tikālikā;</p>



<p class="gathalast">Honti dosakarā bhuttā, abhuttaṃ tatiyampi ca.</p>



<p class="hangnum"><a name="para2684"></a><span class="paranum">2684</span>.</p>



<p class="gatha1"> Ambaṃ <a name="M0.0258"></a> jambu ca cocañca, mocañca madhu muddikā;</p>



<p class="gathalast">Sālu phārusakañcāti, pānakaṃ aṭṭhadhā mataṃ.</p>



<p class="hangnum"><a name="para2685"></a><span class="paranum">2685</span>.</p>



<p class="gatha1"> Pānakatthamanuññātaṃ, phalaṃ pakkañca āmakaṃ;</p>



<p class="gathalast">Pānahetu paṭikkhitto, savatthukapaṭiggaho.</p>



<p class="hangnum"><a name="para2686"></a><span class="paranum">2686</span>.</p>



<p class="gatha1"> Ambapakkaṃ sukoṭṭetvā, madditvā udake pana;</p>



<p class="gathalast">Pacchā parissavaṃ katvā, pātuṃ vaṭṭati pānakaṃ.</p>



<p class="hangnum"><a name="para2687"></a><span class="paranum">2687</span>.</p>



<p class="gatha1"> Vaṭṭatādiccapākaṃ <a name="V0.0228"></a> tu, aggipakkaṃ na vaṭṭati;</p>



<p class="gathalast">Eseva ca nayo sesa-pānakesupi dīpito.</p>



<p class="hangnum"><a name="para2688"></a><span class="paranum">2688</span>.</p>



<p class="gatha1"> Pupphapattaphalucchūnaṃ, cattāro panime rasā;</p>



<p class="gathalast">Anuññātā imānaṭṭha, pānāni anujānatā.</p>



<p class="hangnum"><a name="para2689"></a><span class="paranum">2689</span>.</p>



<p class="gatha1"> Sabbo puppharaso vutto, madhukassa rasaṃ vinā;</p>



<p class="gathalast">Sabbo pattaraso vutto, pakkaḍākarasaṃ vinā.</p>



<p class="hangnum"><a name="para2690"></a><span class="paranum">2690</span>.</p>



<p class="gatha1"> Sattannaṃ sānulomānaṃ, dhaññānaṃ phalajaṃ rasaṃ;</p>



<p class="gathalast">Ṭhapetvānumato sabbo, vikāle phalajo raso.</p>



<p class="hangnum"><a name="para2691"></a><span class="paranum">2691</span>.</p>



<p class="gatha1"> Yāvakālikapattāna-mapi sītudake kato;</p>



<p class="gathalast">Madditvādiccapākopi, vikāle pana vaṭṭati.</p>



<p class="hangnum"><a name="para2692"></a><span class="paranum">2692</span>.</p>



<p class="gatha1"> Tālañca nāḷikerañca, panasaṃ labujampi ca;</p>



<p class="gathalast">Tipusālābukumbhaṇḍaṃ, tathā pussaphalampi ca.</p>



<p class="hangnum"><a name="para2693"></a><span class="paranum">2693</span>.</p>



<p class="gatha1"> Evameḷālukañcāti, navetāni phalāni hi;</p>



<p class="gathalast">Aparaṇṇañca sabbampi, sattadhaññānulomikaṃ.</p>



<p class="hangnum"><a name="para2694"></a><span class="paranum">2694</span>.</p>



<p class="gatha1"> Badaraṃ timbarū selu, kosambaṃ karamaddakaṃ;</p>



<p class="gathalast">Mātuluṅgakapitthañca, vettaṃ ciñcaphalampi ca.</p>



<p class="hangnum"><a name="para2695"></a><span class="paranum">2695</span>.</p>



<p class="gatha1"> Phalānaṃ evamādīnaṃ, khuddakānaṃ raso pana;</p>



<p class="gathalast">Aṭṭhapānānulomattā, niddiṭṭho anulomike.</p>



<p class="hangnum"><a name="para2696"></a><span class="paranum">2696</span>.</p>



<p class="gatha1"> Sānulomassa <a name="M0.0259"></a> dhaññassa, ṭhapetvā phalajaṃ rasaṃ;</p>



<p class="gathalast">Añño phalaraso natthi, ayāmakāliko idha.</p>



<p class="centered">Bhesajjakkhandhakakathā.</p>



<p class="title">Kathinakkhandhakakathā</p>



<p class="hangnum"><a name="para2697"></a><span class="paranum">2697</span>.</p>



<p class="gatha1"> Bhikkhūnaṃ vuṭṭhavassānaṃ, kathinatthāramabravi;</p>



<p class="gathalast">Pañcannaṃ ānisaṃsānaṃ, kāraṇā munipuṅgavo.</p>



<p class="hangnum"><a name="para2698"></a><span class="paranum">2698</span>.</p>



<p class="gatha1"> Na <a name="V0.0229"></a> ullikhitamattādi-catuvīsativajjitaṃ;</p>



<p class="gathalast">Cīvaraṃ bhikkhunādāya, uddharitvā purāṇakaṃ.</p>



<p class="hangnum"><a name="para2699"></a><span class="paranum">2699</span>.</p>



<p class="gatha1"> Navaṃ adhiṭṭhahitvāva, vattabbaṃ vacasā puna;</p>



<p class="gathalast">‘‘Imināntaravāsena, kathinaṃ attharāmi’’ti.</p>



<p class="hangnum"><a name="para2700"></a><span class="paranum">2700</span>.</p>



<p class="gatha1"> Vutte tikkhattumiccevaṃ, kathinaṃ hoti atthataṃ;</p>



<p class="gathalast">Saṅghaṃ panupasaṅkamma, ādāya kathinaṃ iti.</p>



<p class="hangnum"><a name="para2701"></a><span class="paranum">2701</span>.</p>



<p class="gatha1"> ‘‘Atthataṃ kathinaṃ bhante, saṅghassa anumodatha;</p>



<p class="gathalast">Dhammiko kathinatthāro’’, vattabbaṃ tena bhikkhunā.</p>



<p class="hangnum"><a name="para2702"></a><span class="paranum">2702</span>.</p>



<p class="gatha1"> ‘‘Suatthataṃ tayā bhante, saṅghassa kathinaṃ puna;</p>



<p class="gathalast">Dhammiko kathinatthāro, anumodāmi’’tīraye.</p>



<p class="hangnum"><a name="para2703"></a><span class="paranum">2703</span>.</p>



<p class="gatha1"> Kathinassa ca kiṃ mūlaṃ, kiṃ vatthu kā ca bhūmiyo;</p>



<p class="gathalast">Katidhammavido bhikkhu, kathinatthāramarahati.</p>



<p class="hangnum"><a name="para2704"></a><span class="paranum">2704</span>.</p>



<p class="gatha1"> Mūlamekaṃ, siyā vatthu, tividhaṃ, bhūmiyo cha ca;</p>



<p class="gathalast">Aṭṭhadhammavido bhikkhu, kathinatthāramarahati.</p>



<p class="hangnum"><a name="para2705"></a><span class="paranum">2705</span>.</p>



<p class="gatha1"> Saṅgho mūlanti niddiṭṭhaṃ, vatthu hoti ticīvaraṃ;</p>



<p class="gathalast">Khomādīni cha vuttāni, cīvarāni cha bhūmiyo.</p>



<p class="hangnum"><a name="para2706"></a><span class="paranum">2706</span>.</p>



<p class="gatha1"> Pubbapaccuddharādhiṭṭhā-natthāro <a name="M0.0260"></a> mātikāpi ca;</p>



<p class="gathalast">Palibodho ca uddhāro, ānisaṃsā panaṭṭhime.</p>



<p class="hangnum"><a name="para2707"></a><span class="paranum">2707</span>.</p>



<p class="gatha1"> Dhovanañca vicāro ca, chedanaṃ bandhanampi ca;</p>



<p class="gathalast">Sibbanaṃ rajanaṃ kappaṃ, <span class="bld">‘‘pubbakicca’’</span>nti vuccati.</p>



<p class="hangnum"><a name="para2708"></a><span class="paranum">2708</span>.</p>



<p class="gatha1"> Saṅghāṭi uttarāsaṅgo, atho antaravāsako;</p>



<p class="gathalast">Paccuddhāro adhiṭṭhānaṃ, atthāropesameva tu.</p>



<p class="hangnum"><a name="para2709"></a><span class="paranum">2709</span>.</p>



<p class="gatha1"> Pakkamanañca niṭṭhānaṃ, sanniṭṭhānañca nāsanaṃ;</p>



<p class="gathalast">Savanāsā ca sīmā ca, sahubbhāroti aṭṭhimā.</p>



<p class="hangnum"><a name="para2710"></a><span class="paranum">2710</span>.</p>



<p class="gatha1"> Katacīvaramādāya, āvāse nirapekkhako;</p>



<p class="gathalast">Atikkantāya sīmāya, hoti <span class="bld">pakkamanantikā</span>.</p>



<p class="hangnum"><a name="para2711"></a><span class="paranum">2711</span>.</p>



<p class="gatha1"> Ānisaṃsamathādāya, vihāre anapekkhako;</p>



<p class="gathalast">Gantvā pana vihāraṃ so, aññaṃ sukhavihārikaṃ.</p>



<p class="hangnum"><a name="para2712"></a><span class="paranum">2712</span>.</p>



<p class="gatha1"> Tattha <a name="V0.0230"></a> taṃ viharantova, karoti yadi cīvaraṃ;</p>



<p class="gathalast">Niṭṭhite cīvare tasmiṃ, <span class="bld">niṭṭhānantā</span>ti vuccati.</p>



<p class="hangnum"><a name="para2713"></a><span class="paranum">2713</span>.</p>



<p class="gatha1"> ‘‘Cīvaraṃ na karissāmi, na paccessaṃ tamassamaṃ’’;</p>



<p class="gathalast">Evaṃ tu dhuranikkhepe, <span class="bld">sanniṭṭhānantikā</span> matā.</p>



<p class="hangnum"><a name="para2714"></a><span class="paranum">2714</span>.</p>



<p class="gatha1"> Kathinacchādanaṃ laddhā, ‘‘na paccessa’’nti ce gato;</p>



<p class="gathalast">Karontasseva naṭṭhaṃ vā, daḍḍhaṃ vā <span class="bld">nāsanantikā</span>.</p>



<p class="hangnum"><a name="para2715"></a><span class="paranum">2715</span>.</p>



<p class="gatha1"> Laddhānisaṃso sāpekkho, bahisīmaṃ gato pana;</p>



<p class="gathalast">Suṇāti cantarubbhāraṃ, sā hoti <span class="bld">savanantikā</span>.</p>



<p class="hangnum"><a name="para2716"></a><span class="paranum">2716</span>.</p>



<p class="gatha1"> Cīvarāsāya pakkanto, bahisīmaṃ gato pana;</p>



<p class="gathalast">‘‘Dassāmi cīvaraṃ tuyhaṃ’’, vutto savati kenaci.</p>



<p class="hangnum"><a name="para2717"></a><span class="paranum">2717</span>.</p>



<p class="gatha1"> Puna vutte ‘‘na sakkomi, dātunti tava cīvaraṃ’’;</p>



<p class="gathalast">Āsāya chinnamattāya, <span class="bld">āsāvacchedikā</span> matā.</p>



<p class="hangnum"><a name="para2718"></a><span class="paranum">2718</span>.</p>



<p class="gatha1"> Vassaṃvuṭṭhavihāramhā<a name="M0.0261"></a>, vihāraññaṃ gato siyā;</p>



<p class="gathalast">Āgacchaṃ antarāmagge, taduddhāramatikkame.</p>



<p class="hangnum"><a name="para2719"></a><span class="paranum">2719</span>.</p>



<p class="gatha1"> Tassa so kathinuddhāro, <span class="bld">sīmātikkantiko</span> mato;</p>



<p class="gathalast">Kathinānisaṃsamādāya, sāpekkhova sace gato.</p>



<p class="hangnum"><a name="para2720"></a><span class="paranum">2720</span>.</p>



<p class="gatha1"> Sambhuṇāti punāgantvā, kathinuddhārameva ce;</p>



<p class="gathalast">Tassa so kathinuddhāro, <span class="bld">‘‘sahubbhāro’’</span>ti vuccati.</p>



<p class="hangnum"><a name="para2721"></a><span class="paranum">2721</span>.</p>



<p class="gatha1"> Pakkamanañca niṭṭhānaṃ, sanniṭṭhānañca sīmato;</p>



<p class="gathalast">Cattāro puggalādhīnā, saṅghādhīnantarubbharo.</p>



<p class="hangnum"><a name="para2722"></a><span class="paranum">2722</span>.</p>



<p class="gatha1"> Nāsanaṃ savanañceva, āsāvacchedikāpi ca;</p>



<p class="gathalast">Tayopi kathinubbhārā, na tu saṅghā, na bhikkhuto.</p>



<p class="hangnum"><a name="para2723"></a><span class="paranum">2723</span>.</p>



<p class="gatha1"> Āvāsapalibodho ca, palibodho ca cīvare;</p>



<p class="gathalast">Palibodhā duve vuttā, yuttamuttatthavādinā.</p>



<p class="hangnum"><a name="para2724"></a><span class="paranum">2724</span>.</p>



<p class="gatha1"> Aṭṭhannaṃ mātikānaṃ vā, antarubbhāratopi vā;</p>



<p class="gathalast">Ubbhārāpi duve vuttā, kathinassa mahesinā.</p>



<p class="hangnum"><a name="para2725"></a><span class="paranum">2725</span>.</p>



<p class="gatha1"> Anāmantāsamādānaṃ, gaṇato yāvadatthikaṃ;</p>



<p class="gathalast">Tattha yo cīvaruppādo, ānisaṃsā ca pañcime.</p>



<p class="centered">Kathinakkhandhakakathā.</p>



<p class="title">Cīvarakkhandhakakathā</p>



<p class="hangnum"><a name="para2726"></a><span class="paranum">2726</span>.</p>



<p class="gatha1"> Cīvarassa <a name="V0.0231"></a> panuppādā, aṭṭha cīvaramātikā;</p>



<p class="gathalast">Sīmāya deti, katikā, bhikkhāpaññattiyā, tathā.</p>



<p class="hangnum"><a name="para2727"></a><span class="paranum">2727</span>.</p>



<p class="gatha1"> Saṅghassa, ubhatosaṅghe, vassaṃvuṭṭhassa deti ca,;</p>



<p class="gathalast">Ādissa, puggalassāti, aṭṭhimā pana mātikā.</p>



<p class="hangnum"><a name="para2728"></a><span class="paranum">2728</span>.</p>



<p class="gatha1"> Tattha <a name="M0.0262"></a> <span class="bld">sīmāya detī</span>ti, antosīmaṃ gatehi tu;</p>



<p class="gathalast">Bhikkhūhi bhājetabbanti, vaṇṇitaṃ varavaṇṇinā.</p>



<p class="hangnum"><a name="para2729"></a><span class="paranum">2729</span>.</p>



<p class="gatha1"> <span class="bld">Katikāya ca dinnaṃ</span> ye, vihārā ekalābhakā;</p>



<p class="gathalast">Ettha dinnañca sabbehi, bhājetabbanti vuccati.</p>



<p class="hangnum"><a name="para2730"></a><span class="paranum">2730</span>.</p>



<p class="gatha1"> Saṅghassa dhuvakārā hi, yattha karīyanti tattha ca;</p>



<p class="gathalast"><span class="bld">Bhikkhāpaññattiyā dinnaṃ,</span> dinnaṃ vuttaṃ mahesinā.</p>



<p class="hangnum"><a name="para2731"></a><span class="paranum">2731</span>.</p>



<p class="gatha1"> <span class="bld">Saṅghassa</span> pana yaṃ dinnaṃ, ujubhūtena cetasā;</p>



<p class="gathalast">Tañhi sammukhibhūtena, bhājetabbanti vuccati.</p>



<p class="hangnum"><a name="para2732"></a><span class="paranum">2732</span>.</p>



<p class="gatha1"> <span class="bld">Ubhatosaṅgha</span> muddissa, deti saddhāya cīvaraṃ;</p>



<p class="gathalast">Thokā vā bahu vā bhikkhū, samabhāgova vaṭṭati.</p>



<p class="hangnum"><a name="para2733"></a><span class="paranum">2733</span>.</p>



<p class="gatha1"> <span class="bld">Vassaṃvuṭṭhassa saṅghassa,</span> cīvaraṃ deti yaṃ pana;</p>



<p class="gathalast">Taṃ tasmiṃ vuṭṭhavassena, bhājetabbanti vaṇṇitaṃ.</p>



<p class="hangnum"><a name="para2734"></a><span class="paranum">2734</span>.</p>



<p class="gatha1"> Yāguyā pana bhatte vā, <span class="bld">detiādissa</span> ce pana;</p>



<p class="gathalast">Cīvaraṃ tattha tattheva, yojetabbaṃ vijānatā.</p>



<p class="hangnum"><a name="para2735"></a><span class="paranum">2735</span>.</p>



<p class="gatha1"> Puggalaṃ pana uddissa, cīvaraṃ yaṃ tu dīyati;</p>



<p class="gathalast"><span class="bld">Puggalodissakaṃ</span> nāma, dānaṃ taṃ tu pavuccati.</p>



<p class="hangnum"><a name="para2736"></a><span class="paranum">2736</span>.</p>



<p class="gatha1"> Sahadhammikesu yo koci, pañcasvapi ‘‘mamaccaye;</p>



<p class="gathalast">Ayaṃ mayhaṃ parikkhāro, mātuyā pitunopi vā.</p>



<p class="hangnum"><a name="para2737"></a><span class="paranum">2737</span>.</p>



<p class="gatha1"> Upajjhāyassa vā hotu’’, vadaticcevameva ce;</p>



<p class="gathalast">Na hoti pana taṃ tesaṃ, saṅghasseva ca santakaṃ.</p>



<p class="hangnum"><a name="para2738"></a><span class="paranum">2738</span>.</p>



<p class="gatha1"> Pañcannaṃ <a name="V0.0232"></a> accaye dānaṃ, na ca rūhati kiñcipi;</p>



<p class="gathalast">Saṅghasseva ca taṃ hoti, gihīnaṃ pana rūhati.</p>



<p class="hangnum"><a name="para2739"></a><span class="paranum">2739</span>.</p>



<p class="gatha1"> Bhikkhu vā sāmaṇero vā, kālaṃ bhikkhunupassaye;</p>



<p class="gathalast">Karotyassa parikkhārā, bhikkhūnaṃyeva santakā.</p>



<p class="hangnum"><a name="para2740"></a><span class="paranum">2740</span>.</p>



<p class="gatha1"> Bhikkhunī <a name="M0.0263"></a> sāmaṇerī vā, vihārasmiṃ sace matā;</p>



<p class="gathalast">Honti tassā parikkhārā, bhikkhunīnaṃ tu santakā.</p>



<p class="hangnum"><a name="para2741"></a><span class="paranum">2741</span>.</p>



<p class="gatha1"> ‘‘Dehi netvāsukassā’’ti, dinnaṃ taṃ purimassa tu;</p>



<p class="gathalast">‘‘Idaṃ dammī’’ti dinnaṃ taṃ, pacchimasseva santakaṃ.</p>



<p class="hangnum"><a name="para2742"></a><span class="paranum">2742</span>.</p>



<p class="gatha1"> Evaṃ dinnavidhiṃ ñatvā, matassa vāmatassa vā;</p>



<p class="gathalast">Vissāsaṃ vāpi gaṇheyya, gaṇhe matakacīvaraṃ.</p>



<p class="hangnum"><a name="para2743"></a><span class="paranum">2743</span>.</p>



<p class="gatha1"> Mūlapattaphalakkhandha-tacapupphappabhedato;</p>



<p class="gathalast">Chabbidhaṃ rajanaṃ vuttaṃ, vantadosena tādinā.</p>



<p class="hangnum"><a name="para2744"></a><span class="paranum">2744</span>.</p>



<p class="gatha1"> Mūle haliddiṃ, khandhesu, mañjeṭṭhaṃ tuṅgahārakaṃ;</p>



<p class="gathalast">Pattesu alliyā pattaṃ, tathā pattañca nīliyā.</p>



<p class="hangnum"><a name="para2745"></a><span class="paranum">2745</span>.</p>



<p class="gatha1"> Kusumbhaṃ kiṃsukaṃ pupphe, tace loddañca kaṇḍulaṃ;</p>



<p class="gathalast">Ṭhapetvā rajanaṃ sabbaṃ, phalaṃ sabbampi vaṭṭati.</p>



<p class="hangnum"><a name="para2746"></a><span class="paranum">2746</span>.</p>



<p class="gatha1"> Kiliṭṭhasāṭakaṃ vāpi, dubbaṇṇaṃ vāpi cīvaraṃ;</p>



<p class="gathalast">Alliyā pana pattena, dhovituṃ pana vaṭṭati.</p>



<p class="hangnum"><a name="para2747"></a><span class="paranum">2747</span>.</p>



<p class="gatha1"> Cīvarānaṃ kathā sesā, paṭhame kathine pana;</p>



<p class="gathalast">Tattha vuttanayeneva, veditabbā vibhāvinā.</p>



<p class="centered">Cīvarakkhandhakakathā.</p>



<p class="centered">Mahāvaggo niṭṭhito.</p>



<p class="chapter">Cūḷavaggo</p>



<p class="subhead">Pārivāsikakkhandhakakathā</p>



<p class="hangnum"><a name="para2748"></a><span class="paranum">2748</span>.</p>



<p class="gatha1"> Tajjanīyaṃ <a name="M0.0264"></a><a name="V0.0233"></a> niyassañca, pabbājaṃ paṭisāraṇaṃ;</p>



<p class="gathalast">Tividhukkhepanañcāti, satta kammāni dīpaye.</p>



<p class="hangnum"><a name="para2749"></a><span class="paranum">2749</span>.</p>



<p class="gatha1"> Tecattālīsa vattāni, <span class="bld">khandhake</span> kammasaññite;</p>



<p class="gathalast">Navādhikāni tiṃseva, <span class="bld">khandhake</span> tadanantare.</p>



<p class="hangnum"><a name="para2750"></a><span class="paranum">2750</span>.</p>



<p class="gatha1"> Evaṃ sabbāni vattāni, dvāsīteva mahesinā;</p>



<p class="gathalast">Honti khandhakavattāni, gahitāgahaṇena tu.</p>



<p class="hangnum"><a name="para2751"></a><span class="paranum">2751</span>.</p>



<p class="gatha1"> Pārivāsañca vattañca, samādinnassa bhikkhuno;</p>



<p class="gathalast">Ratticchedo kathaṃ vutto, vattabhedo kathaṃ bhave?</p>



<p class="hangnum"><a name="para2752"></a><span class="paranum">2752</span>.</p>



<p class="gatha1"> Sahavāso vināvāso, anārocanameva ca;</p>



<p class="gathalast">Pārivāsikabhikkhussa, ratticchedo ca dukkaṭaṃ.</p>



<p class="hangnum"><a name="para2753"></a><span class="paranum">2753</span>.</p>



<p class="gatha1"> Ekacchanne panāvāse, pakatattena bhikkhunā;</p>



<p class="gathalast">Nivāso dakapātena, ukkhittassa nivārito.</p>



<p class="hangnum"><a name="para2754"></a><span class="paranum">2754</span>.</p>



<p class="gatha1"> Pārivāsikabhikkhussa, antoyeva na labbhati;</p>



<p class="gathalast">Iccevaṃ pana niddiṭṭhaṃ, <span class="bld">mahāpaccariyaṃ</span> pana.</p>



<p class="hangnum"><a name="para2755"></a><span class="paranum">2755</span>.</p>



<p class="gatha1"> ‘‘Avisesena niddiṭṭhaṃ, mahāaṭṭhakathādisu;</p>



<p class="gathalast">Ubhinnaṃ dakapātena, nivāso vārito’’ti hi.</p>



<p class="hangnum"><a name="para2756"></a><span class="paranum">2756</span>.</p>



<p class="gatha1"> Abhikkhuke panāvāse, anāvāsepi katthaci;</p>



<p class="gathalast">Vippavāsaṃ vasantassa, ratticchedo ca dukkaṭaṃ.</p>



<p class="hangnum"><a name="para2757"></a><span class="paranum">2757</span>.</p>



<p class="gatha1"> Pārivāsikabhikkhussa, bhikkhuṃ disvāna taṅkhaṇe;</p>



<p class="gathalast">Nārocentassa cetassa, ratticchedo ca dukkaṭaṃ.</p>



<p class="hangnum"><a name="para2758"></a><span class="paranum">2758</span>.</p>



<p class="gatha1"> Pañceva <a name="M0.0265"></a> ca yathāvuḍḍhaṃ, labhate pārivāsiko;</p>



<p class="gathalast">Kātuṃ tattheva ca ṭhatvā, uposathapavāraṇaṃ.</p>



<p class="hangnum"><a name="para2759"></a><span class="paranum">2759</span>.</p>



<p class="gatha1"> Vassasāṭiṃ <a name="V0.0234"></a> yathāvuḍḍhaṃ, denti ce saṅghadāyakā;</p>



<p class="gathalast">Oṇojanaṃ tathā bhattaṃ, labhate pañcime pana.</p>



<p class="centered">Pārivāsikakkhandhakakathā.</p>



<p class="subhead">Samathakkhandhakakathā</p>



<p class="hangnum"><a name="para2760"></a><span class="paranum">2760</span>.</p>



<p class="gatha1"> Vivādādhāratā cānu-vādādhikaraṇampi ca;</p>



<p class="gathalast">Āpattādhāratā ceva, kiccādhikaraṇampi ca.</p>



<p class="hangnum"><a name="para2761"></a><span class="paranum">2761</span>.</p>



<p class="gatha1"> Etāni pana cattāri, vuttāni ca mahesinā;</p>



<p class="gathalast">Bhedakārakavatthūni, <span class="bld">vivādo</span> tattha nissito.</p>



<p class="hangnum"><a name="para2762"></a><span class="paranum">2762</span>.</p>



<p class="gatha1"> Vipattiyo catassova, <span class="bld">anuvādo</span> upāgato;</p>



<p class="gathalast"><span class="bld">Āpattādhāratā</span> nāma, satta āpattiyo matā.</p>



<p class="hangnum"><a name="para2763"></a><span class="paranum">2763</span>.</p>



<p class="gatha1"> Saṅghakiccāni nissāya, <span class="bld">kiccādhikaraṇaṃ</span> siyā;</p>



<p class="gathalast">Etesaṃ tu catunnampi, samattā samathā matā.</p>



<p class="hangnum"><a name="para2764"></a><span class="paranum">2764</span>.</p>



<p class="gatha1"> Sammukhā sati cāmūḷho, paṭiññāvinayopi ca;</p>



<p class="gathalast">Tassapāpiyasī ceva, tathā yebhuyyasīpi ca.</p>



<p class="hangnum"><a name="para2765"></a><span class="paranum">2765</span>.</p>



<p class="gatha1"> Tiṇavatthārako ceva, sattamo vinayo mato;</p>



<p class="gathalast">Sattime samathā vuttā, buddhenādiccabandhunā.</p>



<p class="hangnum"><a name="para2766"></a><span class="paranum">2766</span>.</p>



<p class="gatha1"> Vivādo sammati dvīhi, anuvādo catūhi ca;</p>



<p class="gathalast">Āpatti pana tīheva, kiccamekena sammati.</p>



<p class="hangnum"><a name="para2767"></a><span class="paranum">2767</span>.</p>



<p class="gatha1"> Chaṭṭhena paṭhamenāpi, vivādo ettha sammati;</p>



<p class="gathalast">Sammukhāvinayādīhi, anupubbena tīhipi.</p>



<p class="hangnum"><a name="para2768"></a><span class="paranum">2768</span>.</p>



<p class="gatha1"> Tatheva <a name="M0.0266"></a> pañcamenāpi, anuvādo hi sammati;</p>



<p class="gathalast">Sammukhena paṭiññāya, tiṇavatthārakena ca.</p>



<p class="hangnum"><a name="para2769"></a><span class="paranum">2769</span>.</p>



<p class="gatha1"> Āpattūpasamaṃ yāti, tīheva samathehi sā;</p>



<p class="gathalast">Sammukhāvinayeneva, kiccamekena sammati.</p>



<p class="hangnum"><a name="para2770"></a><span class="paranum">2770</span>.</p>



<p class="gatha1"> Yebhuyyasikakamme <a name="V0.0235"></a> tu, salākaṃ gāhaye budho;</p>



<p class="gathalast">Gūḷhena vivaṭenāpi, kaṇṇajappena vā pana.</p>



<p class="hangnum"><a name="para2771"></a><span class="paranum">2771</span>.</p>



<p class="gatha1"> Alajjussade gūḷhena, vivaṭeneva lajjisu;</p>



<p class="gathalast">Bālesu kaṇṇajappena, salākaṃ gāhaye budho.</p>



<p class="hangnum"><a name="para2772"></a><span class="paranum">2772</span>.</p>



<p class="gatha1"> Lajjī alajjī bāloti, kena sakkā vijānituṃ?</p>



<p class="gathalast">Sakena kammunāyeva, tena sakkā vijānituṃ.</p>



<p class="hangnum"><a name="para2773"></a><span class="paranum">2773</span>.</p>



<p class="gatha1"> Āpajjati ca sañcicca, āpattiṃ parigūhati;</p>



<p class="gathalast">Chandādiagatiṃ yāti, <span class="bld">alajjī</span> ediso siyā.</p>



<p class="hangnum"><a name="para2774"></a><span class="paranum">2774</span>.</p>



<p class="gatha1"> Nāpajjati ca sañcicca, āpattiṃ na ca gūhati;</p>



<p class="gathalast">Na gacchatigatiñcāpi, ediso <span class="bld">lajji</span> puggalo.</p>



<p class="hangnum"><a name="para2775"></a><span class="paranum">2775</span>.</p>



<p class="gatha1"> Duccintito ca dubbhāsī, tathā dukkaṭakāriko;</p>



<p class="gathalast">Ediso pana <span class="bld">‘‘bālo’’</span>ti, lakkhaṇeneva ñāyati.</p>



<p class="hangnum"><a name="para2776"></a><span class="paranum">2776</span>.</p>



<p class="gatha1"> Tidhā salākagāhena, bahukā dhammavādino;</p>



<p class="gathalast">Yebhuyyasikakammena, kattabbanti jinobravi.</p>



<p class="hangnum"><a name="para2777"></a><span class="paranum">2777</span>.</p>



<p class="gatha1"> Alajjī sānuvādo ca, asucī kammato ca yo;</p>



<p class="gathalast">Tassapāpiyasīkamma-yoggo so hoti puggalo.</p>



<p class="hangnum"><a name="para2778"></a><span class="paranum">2778</span>.</p>



<p class="gatha1"> Bhaṇḍane kalahe jāte, vivādasmiṃ anappake;</p>



<p class="gathalast">Bahuassāmaṇe ciṇṇe, anaggepi ca bhassake.</p>



<p class="hangnum"><a name="para2779"></a><span class="paranum">2779</span>.</p>



<p class="gatha1"> Mūlamūlaṃ gavesantaṃ, hoti vāḷañca kakkhaḷaṃ;</p>



<p class="gathalast">Tiṇavatthārakeneva, kātabbanti pakāsitaṃ.</p>



<p class="hangnum"><a name="para2780"></a><span class="paranum">2780</span>.</p>



<p class="gatha1"> Yathā <a name="M0.0267"></a> ca tiṇapaṇṇena, channaṃ gūthañca muttakaṃ;</p>



<p class="gathalast">Na ca vāyati duggandhaṃ, vūpasammati taṅkhaṇe.</p>



<p class="hangnum"><a name="para2781"></a><span class="paranum">2781</span>.</p>



<p class="gatha1"> Ṭhapetvā thullavajjañca, gihīhi paṭisaṃyutaṃ;</p>



<p class="gathalast">Diṭṭhāvikammikañceva, yo ca tattha na hoti taṃ.</p>



<p class="hangnum"><a name="para2782"></a><span class="paranum">2782</span>.</p>



<p class="gatha1"> Sesāyāpattiyā yāva, upasampadamāḷato;</p>



<p class="gathalast">Suddho hoti nirāpatti, tiṇavatthārake tathā.</p>



<p class="centered">Samathakkhandhakakathā.</p>



<p class="subhead">Khuddakavatthukkhandhakakathā</p>



<p class="hangnum"><a name="para2783"></a><span class="paranum">2783</span>.</p>



<p class="gatha1"> Rukkhe <a name="V0.0236"></a> vā pana kuṭṭevā, aṭṭāne thambhakesu vā;</p>



<p class="gathalast">Nhāyamāno sakaṃ kāyaṃ, ugghaṃseyyassa dukkaṭaṃ.</p>



<p class="hangnum"><a name="para2784"></a><span class="paranum">2784</span>.</p>



<p class="gatha1"> Kāyaṃ gandhabbahatthena, kuruvindakasuttiyā;</p>



<p class="gathalast">Mallakena na ghaṃseyya, nāññamaññañca kāyato.</p>



<p class="hangnum"><a name="para2785"></a><span class="paranum">2785</span>.</p>



<p class="gatha1"> Akataṃ mallakaṃ nāma, gilānasseva vaṭṭati;</p>



<p class="gathalast">Kataṃ taṃ mallakaṃ nāma, sabbesampi na vaṭṭati.</p>



<p class="hangnum"><a name="para2786"></a><span class="paranum">2786</span>.</p>



<p class="gatha1"> Kapāliṭṭhakakhaṇḍāni, sabbassa puthupāṇikaṃ;</p>



<p class="gathalast">Gilānassāgilānassa, vatthavaṭṭi ca vaṭṭati.</p>



<p class="hangnum"><a name="para2787"></a><span class="paranum">2787</span>.</p>



<p class="gatha1"> Vuttā pheṇakapāsāṇa-kathalā pādaghaṃsane;</p>



<p class="gathalast">Vaṭṭaṃ vā caturassaṃ vā, katakaṃ na ca vaṭṭati.</p>



<p class="hangnum"><a name="para2788"></a><span class="paranum">2788</span>.</p>



<p class="gatha1"> Yaṃ kiñcipi alaṅkāraṃ, dhārentassapi dukkaṭaṃ;</p>



<p class="gathalast">Hoti antamaso tāla-paṇṇamattampi bhikkhuno.</p>



<p class="hangnum"><a name="para2789"></a><span class="paranum">2789</span>.</p>



<p class="gatha1"> Osaṇheyya sake kese, yo hatthaphaṇakena vā;</p>



<p class="gathalast">Phaṇakenapi kocchena, dukkaṭaṃ tassa niddise.</p>



<p class="hangnum"><a name="para2790"></a><span class="paranum">2790</span>.</p>



<p class="gatha1"> Sitthatelodatelehi<a name="M0.0268"></a>, maṇḍanatthaṃ na vaṭṭati;</p>



<p class="gathalast">Anulomanipātatthaṃ, uddhaṃlomena bhikkhunā.</p>



<p class="hangnum"><a name="para2791"></a><span class="paranum">2791</span>.</p>



<p class="gatha1"> Hatthaṃ telena temetvā, puñchitabbā siroruhā;</p>



<p class="gathalast">Vaṭṭatuṇhābhitattassa, allahatthena puñchituṃ.</p>



<p class="hangnum"><a name="para2792"></a><span class="paranum">2792</span>.</p>



<p class="gatha1"> Ādāse udapatte vā, yattha katthaci attano;</p>



<p class="gathalast">Mukhabimbaṃ vinā hetuṃ, olokentassa dukkaṭaṃ.</p>



<p class="hangnum"><a name="para2793"></a><span class="paranum">2793</span>.</p>



<p class="gatha1"> ‘‘Sañchaviṃ tu mukhaṃ, no’’ti, daṭṭhumābādhapaccayā;</p>



<p class="gathalast">‘‘Jiṇṇo no’’tāyusaṅkhāra-jānanatthañca vaṭṭati.</p>



<p class="hangnum"><a name="para2794"></a><span class="paranum">2794</span>.</p>



<p class="gatha1"> Naccaṃ vā pana gītaṃ vā, vāditaṃ vāpi bhikkhuno;</p>



<p class="gathalast">Daṭṭhuṃ vā pana sotuṃ vā, gacchato hoti dukkaṭaṃ.</p>



<p class="hangnum"><a name="para2795"></a><span class="paranum">2795</span>.</p>



<p class="gatha1"> Daṭṭhumantamaso mora-naccampi ca na vaṭṭati;</p>



<p class="gathalast">Sotumantamaso danta-gītampi ca na vaṭṭati.</p>



<p class="hangnum"><a name="para2796"></a><span class="paranum">2796</span>.</p>



<p class="gatha1"> Naccantassa <a name="V0.0237"></a> sayaṃ vāpi, naccāpentassa dukkaṭaṃ;</p>



<p class="gathalast">Anāpattantarārāme, ṭhatvā suṇāti passati.</p>



<p class="hangnum"><a name="para2797"></a><span class="paranum">2797</span>.</p>



<p class="gatha1"> ‘‘Passissāmī’’ti naccaṃ vā, gītaṃ vā pana vāditaṃ;</p>



<p class="gathalast">Vihārato vihāraṃ vā, gacchato hoti dukkaṭaṃ.</p>



<p class="hangnum"><a name="para2798"></a><span class="paranum">2798</span>.</p>



<p class="gatha1"> Āpattantovihārepi, uṭṭhahitvāna gacchato;</p>



<p class="gathalast">Ṭhatvā gīvaṃ pasāretvā, passatopi ca vīthiyaṃ.</p>



<p class="hangnum"><a name="para2799"></a><span class="paranum">2799</span>.</p>



<p class="gatha1"> Kesā dīghā na dhāreyyā, yo dhāreyyassa dukkaṭaṃ;</p>



<p class="gathalast">Dvaṅgulaṃ vā dumāsaṃ vā, tato uddhaṃ na vaṭṭati.</p>



<p class="hangnum"><a name="para2800"></a><span class="paranum">2800</span>.</p>



<p class="gatha1"> Nakhe nāsikalomāni, dīghāni na tu dhāraye;</p>



<p class="gathalast">Na ca vīsatimaṭṭhaṃ vā, kātuṃ vaṭṭati bhikkhuno.</p>



<p class="hangnum"><a name="para2801"></a><span class="paranum">2801</span>.</p>



<p class="gatha1"> Kappāpeyya visuṃ massuṃ, dāṭhikaṃ vā ṭhapeyya yo;</p>



<p class="gathalast">Saṃharāpeyya vā lomaṃ, sambādhe tassa dukkaṭaṃ.</p>



<p class="hangnum"><a name="para2802"></a><span class="paranum">2802</span>.</p>



<p class="gatha1"> Chindato <a name="M0.0269"></a> dukkaṭaṃ vuttaṃ, kese kattarikāya vā;</p>



<p class="gathalast">Agilānassa aññena, chindāpentassa vā tathā.</p>



<p class="hangnum"><a name="para2803"></a><span class="paranum">2803</span>.</p>



<p class="gatha1"> Chindato attano aṅga-jātaṃ thullaccayaṃ siyā;</p>



<p class="gathalast">Sesaṅgachedane atta-vadhe āpatti dukkaṭaṃ.</p>



<p class="hangnum"><a name="para2804"></a><span class="paranum">2804</span>.</p>



<p class="gatha1"> Ahikīṭādidaṭṭhassa, tādisābādhapaccayā;</p>



<p class="gathalast">Na doso chindato aṅgaṃ, mocentassa ca lohitaṃ.</p>



<p class="hangnum"><a name="para2805"></a><span class="paranum">2805</span>.</p>



<p class="gatha1"> Aparissāvano maggaṃ, sace gacchati dukkaṭaṃ;</p>



<p class="gathalast">Yācamānassa vā magge, tathevādadatopi taṃ.</p>



<p class="hangnum"><a name="para2806"></a><span class="paranum">2806</span>.</p>



<p class="gatha1"> Na bhuñje na pive naggo, na khāde na ca sāyaye;</p>



<p class="gathalast">Na dade na ca gaṇheyya, na gaccheyyapi añjasaṃ.</p>



<p class="hangnum"><a name="para2807"></a><span class="paranum">2807</span>.</p>



<p class="gatha1"> Vanditabbaṃ na naggena, vandāpetabbameva vā;</p>



<p class="gathalast">Parikammaṃ na kātabbaṃ, na naggena ca kāraye.</p>



<p class="hangnum"><a name="para2808"></a><span class="paranum">2808</span>.</p>



<p class="gatha1"> Parikamme paṭicchādī, tisso jantāgharādikā;</p>



<p class="gathalast">Vuttā, vatthapaṭicchādī, sabbattha pana vaṭṭati.</p>



<p class="hangnum"><a name="para2809"></a><span class="paranum">2809</span>.</p>



<p class="gatha1"> Yattha katthaci peḷāyaṃ, bhuñjituṃ na ca vaṭṭati;</p>



<p class="gathalast">Ekato bhuñjato hoti, dukkaṭaṃ ekabhājane.</p>



<p class="hangnum"><a name="para2810"></a><span class="paranum">2810</span>.</p>



<p class="gatha1"> Ekapāvuraṇā <a name="V0.0238"></a> eka-ttharaṇā vā nipajjare;</p>



<p class="gathalast">Ekamañcepi vā tesaṃ, hoti āpatti dukkaṭaṃ.</p>



<p class="hangnum"><a name="para2811"></a><span class="paranum">2811</span>.</p>



<p class="gatha1"> Na nisīdeyya saṅghāṭi-pallatthikamupāgato;</p>



<p class="gathalast">Kiñci kīḷaṃ na kīḷeyya, palitaṃ na ca gāhaye.</p>



<p class="hangnum"><a name="para2812"></a><span class="paranum">2812</span>.</p>



<p class="gatha1"> Bhamukāya nalāṭe vā, dāṭhikāyapi uggataṃ;</p>



<p class="gathalast">Tādisaṃ palitaṃ caññaṃ, gāhāpetumpi vaṭṭati.</p>



<p class="hangnum"><a name="para2813"></a><span class="paranum">2813</span>.</p>



<p class="gatha1"> Agilāno sace bhikkhu, chattaṃ dhāreyya dukkaṭaṃ;</p>



<p class="gathalast">Attano cīvarādīnaṃ, guttatthaṃ pana vaṭṭati.</p>



<p class="hangnum"><a name="para2814"></a><span class="paranum">2814</span>.</p>



<p class="gatha1"> Hatthisoṇḍaṃ <a name="M0.0270"></a> catukkaṇṇaṃ, vasanaṃ macchavāḷakaṃ;</p>



<p class="gathalast">Velliyaṃ tālavaṇṭañca, nivāsentassa dukkaṭaṃ.</p>



<p class="hangnum"><a name="para2815"></a><span class="paranum">2815</span>.</p>



<p class="gatha1"> Gahipārupanaṃ vāpi, pārupantassa dukkaṭaṃ;</p>



<p class="gathalast">Nivāsane pārupane, parimaṇḍalatā matā.</p>



<p class="hangnum"><a name="para2816"></a><span class="paranum">2816</span>.</p>



<p class="gatha1"> Lokāyataṃ na vāceyya, na ca taṃ pariyāpuṇe;</p>



<p class="gathalast">Na tiracchānavijjā vā, vācetabbāva bhikkhunā.</p>



<p class="hangnum"><a name="para2817"></a><span class="paranum">2817</span>.</p>



<p class="gatha1"> Na ca vaṭṭati dhāretuṃ, sabbā cāmaribījanī;</p>



<p class="gathalast">Na cālimpeyya dāyaṃ vā, na ca lañje mukhampi ca.</p>



<p class="hangnum"><a name="para2818"></a><span class="paranum">2818</span>.</p>



<p class="gatha1"> Na vahe ubhatokājaṃ, vaṭṭatantarakājakaṃ;</p>



<p class="gathalast">Sīsakkhandhakaṭolamba-bhāre doso na vijjati.</p>



<p class="hangnum"><a name="para2819"></a><span class="paranum">2819</span>.</p>



<p class="gatha1"> Aṭṭhaṅgulādikaṃ bhikkhu, pacchimaṃ caturaṅgulā;</p>



<p class="gathalast">Khādato dantakaṭṭhañca, hoti āpatti dukkaṭaṃ.</p>



<p class="hangnum"><a name="para2820"></a><span class="paranum">2820</span>.</p>



<p class="gatha1"> Rukkhaṃ nevābhirūheyya, kicce satipi porisaṃ;</p>



<p class="gathalast">Āpadāsu yathākāmaṃ, vaṭṭatevābhirūhituṃ.</p>



<p class="hangnum"><a name="para2821"></a><span class="paranum">2821</span>.</p>



<p class="gatha1"> Lasuṇaṃ na ca khādeyya, sace nākallako siyā;</p>



<p class="gathalast">Nāropetabbakaṃ buddha-vacanaṃ aññathā pana.</p>



<p class="hangnum"><a name="para2822"></a><span class="paranum">2822</span>.</p>



<p class="gatha1"> Khipitena ca vattabbaṃ, ‘‘jīvā’’ti, gihinā puna;</p>



<p class="gathalast">‘‘Jīvathā’’ti ca vuttena, ‘‘ciraṃ jīvā’’ti vaṭṭati.</p>



<p class="hangnum"><a name="para2823"></a><span class="paranum">2823</span>.</p>



<p class="gatha1"> Sāmaṇeraṃ gahaṭṭhaṃ vā, ākoṭentassa dukkaṭaṃ;</p>



<p class="gathalast">Sayane pupphasaṃkiṇṇe, na vaṭṭati nipajjituṃ.</p>



<p class="hangnum"><a name="para2824"></a><span class="paranum">2824</span>.</p>



<p class="gatha1"> Khurabhaṇḍaṃ <a name="V0.0239"></a> na gaṇheyya, sace nhāpitapubbako;</p>



<p class="gathalast">Na ca dhāraṇiyā uṇhī, sabbā bāhiralomikā.</p>



<p class="hangnum"><a name="para2825"></a><span class="paranum">2825</span>.</p>



<p class="gatha1"> Aṅgarāgaṃ karontassa, dukkaṭaṃ samudīritaṃ;</p>



<p class="gathalast">Akāyabandhanassāpi, gāmaṃ pavisatopi ca.</p>



<p class="hangnum"><a name="para2826"></a><span class="paranum">2826</span>.</p>



<p class="gatha1"> Lohajaṃ <a name="M0.0271"></a> dārujaṃ sabbaṃ, kappiyaṃ mattikāmayaṃ;</p>



<p class="gathalast">Vinā satthañca pattañca, katakaṃ kumbhakārikaṃ.</p>



<p class="centered">Khuddakavatthukkhandhakakathā.</p>



<p class="subhead">Senāsanakkhandhakakathā</p>



<p class="hangnum"><a name="para2827"></a><span class="paranum">2827</span>.</p>



<p class="gatha1"> Āsandiko atikkanta-pamāṇopi ca vaṭṭati;</p>



<p class="gathalast">Tathā pañcaṅgapīṭhampi, sattaṅgampi ca vaṭṭati.</p>



<p class="hangnum"><a name="para2828"></a><span class="paranum">2828</span>.</p>



<p class="gatha1"> Tūlonaddhā ghareyeva, mañcapīṭhā nisīdituṃ;</p>



<p class="gathalast">Sīsapādūpadhānañca, agilānassa vaṭṭati.</p>



<p class="hangnum"><a name="para2829"></a><span class="paranum">2829</span>.</p>



<p class="gatha1"> Santharitvā gilānassa, upadhānāni tattha ca;</p>



<p class="gathalast">Paccattharaṇakaṃ datvā, nipajjantassa vaṭṭati.</p>



<p class="hangnum"><a name="para2830"></a><span class="paranum">2830</span>.</p>



<p class="gatha1"> Tiriyaṃ muṭṭhiratanaṃ, hoti bimbohanaṃ mitaṃ;</p>



<p class="gathalast">Dīghato ca diyaḍḍhaṃ vā, dvihatthanti <span class="bld">kurundiyaṃ</span>.</p>



<p class="hangnum"><a name="para2831"></a><span class="paranum">2831</span>.</p>



<p class="gatha1"> Pūritā coḷapaṇṇuṇṇa-tiṇavākehi pañcahi;</p>



<p class="gathalast">Bhisiyo bhāsitā pañca, tūlānaṃ gaṇanāvasā.</p>



<p class="hangnum"><a name="para2832"></a><span class="paranum">2832</span>.</p>



<p class="gatha1"> Bhisitūlāni pañceva, tathā tūlāni tīṇipi;</p>



<p class="gathalast">Lomāni migapakkhīnaṃ, gabbhā bimbohanassime.</p>



<p class="hangnum"><a name="para2833"></a><span class="paranum">2833</span>.</p>



<p class="gatha1"> Manussalomaṃ lomesu, pupphesu bakulādikaṃ;</p>



<p class="gathalast">Suddhaṃ tamālapattañca, paṇṇesu na ca vaṭṭati.</p>



<p class="hangnum"><a name="para2834"></a><span class="paranum">2834</span>.</p>



<p class="gatha1"> Uṇṇādikaṃ pañcavidhañca tūlaṃ;</p>



<p class="gatha2">Mahesinā yaṃ bhisiyaṃ pavuttaṃ;</p>



<p class="gatha3">Masūrake <a name="V0.0240"></a> taṃ pana vaṭṭatīti;</p>



<p class="gathalast"><span class="bld">Kurundiyaṃ</span> aṭṭhakathāya vuttaṃ.</p>



<p class="hangnum"><a name="para2835"></a><span class="paranum">2835</span>.</p>



<p class="gatha1"> Yadetaṃ <a name="M0.0272"></a> tividhaṃ tūlaṃ, bhisiyaṃ taṃ akappiyaṃ;</p>



<p class="gathalast">Missaṃ tamālapattaṃ tu, sabbattha pana vaṭṭati.</p>



<p class="hangnum"><a name="para2836"></a><span class="paranum">2836</span>.</p>



<p class="gatha1"> Rūpaṃ tu purisitthīnaṃ, tiracchānagatassa vā;</p>



<p class="gathalast">Kārentassa karoto vā, hoti āpatti dukkaṭaṃ.</p>



<p class="hangnum"><a name="para2837"></a><span class="paranum">2837</span>.</p>



<p class="gatha1"> Jātakaṃ pana vatthuṃ vā, kārāpetuṃ parehi vā;</p>



<p class="gathalast">Mālākammaṃ latākammaṃ, sayaṃ kātumpi vaṭṭati.</p>



<p class="hangnum"><a name="para2838"></a><span class="paranum">2838</span>.</p>



<p class="gatha1"> Samānāsaniko nāma, dvīhi vassehi yo pana;</p>



<p class="gathalast">Vuḍḍho vā daharo vāpi, vassenekena vā pana.</p>



<p class="hangnum"><a name="para2839"></a><span class="paranum">2839</span>.</p>



<p class="gatha1"> Samānavasse vattabbaṃ, kiñca nāmidha vijjati;</p>



<p class="gathalast">Sattavassativassehi, pañcavasso nisīdati.</p>



<p class="hangnum"><a name="para2840"></a><span class="paranum">2840</span>.</p>



<p class="gatha1"> Heṭṭhā dīghāsanaṃ tiṇṇaṃ, yaṃ pahoti nisīdituṃ;</p>



<p class="gathalast">Ekamañcepi pīṭhe vā, dve nisīdanti vaṭṭati.</p>



<p class="hangnum"><a name="para2841"></a><span class="paranum">2841</span>.</p>



<p class="gatha1"> Ubhatobyañjanaṃ itthiṃ, ṭhapetvā paṇḍakaṃ pana;</p>



<p class="gathalast">Dīghāsane anuññātaṃ, sabbehipi nisīdituṃ.</p>



<p class="hangnum"><a name="para2842"></a><span class="paranum">2842</span>.</p>



<p class="gatha1"> Purimiko pacchimiko, tathevantaramuttako;</p>



<p class="gathalast">Tayo senāsanaggāhā, sambuddhena pakāsitā.</p>



<p class="hangnum"><a name="para2843"></a><span class="paranum">2843</span>.</p>



<p class="gatha1"> Pubbāruṇā pāṭipadassa yāva;</p>



<p class="gatha2">Punāruṇo bhijjati neva tāva;</p>



<p class="gatha3">Idañhi senāsanagāhakassa;</p>



<p class="gathalast">Khettanti vassūpagame vadanti.</p>



<p class="hangnum"><a name="para2844"></a><span class="paranum">2844</span>.</p>



<p class="gatha1"> Pātova gāhite añño, bhikkhu senāsane pana;</p>



<p class="gathalast">Sace yācati āgantvā, vattabbo gāhitanti so.</p>



<p class="hangnum"><a name="para2845"></a><span class="paranum">2845</span>.</p>



<p class="gatha1"> Saṅghikaṃ apaloketvā, gahitaṃ vassavāsikaṃ;</p>



<p class="gathalast">Antovassepi vibbhanto, labhate tatrajaṃ sace.</p>



<p class="hangnum"><a name="para2846"></a><span class="paranum">2846</span>.</p>



<p class="gatha1"> Vuṭṭhavasso <a name="M0.0273"></a> sace bhikkhu, kiñci āvāsihatthato;</p>



<p class="gathalast">Gahetvā kappiyaṃ bhaṇḍaṃ, datvā tassattano pana.</p>



<p class="hangnum"><a name="para2847"></a><span class="paranum">2847</span>.</p>



<p class="gatha1"> ‘‘Asukasmiṃ <a name="V0.0241"></a> kule mayhaṃ, vassāvāsikacīvaraṃ;</p>



<p class="gathalast">Gāhitaṃ gaṇha’’iccevaṃ, vatvā gacchati so disaṃ.</p>



<p class="hangnum"><a name="para2848"></a><span class="paranum">2848</span>.</p>



<p class="gatha1"> Uppabbajati ce tattha, gataṭṭhāne, na labbhati;</p>



<p class="gathalast">Gahetuṃ tassa sampattaṃ, saṅghikaṃyeva taṃ siyā.</p>



<p class="hangnum"><a name="para2849"></a><span class="paranum">2849</span>.</p>



<p class="gatha1"> Manusse sammukhā tattha, paṭicchāpeti ce pana;</p>



<p class="gathalast">Sabbaṃ labhati sampattaṃ, vassāvāsikacīvaraṃ.</p>



<p class="hangnum"><a name="para2850"></a><span class="paranum">2850</span>.</p>



<p class="gatha1"> Ārāmo ca vihāro ca, vatthūni duvidhassapi;</p>



<p class="gathalast">Bhisi bimbohanaṃ mañca-pīṭhanti tatiyaṃ pana.</p>



<p class="hangnum"><a name="para2851"></a><span class="paranum">2851</span>.</p>



<p class="gatha1"> Lohakumbhī kaṭāhañca, bhāṇako lohavārako;</p>



<p class="gathalast">Vāsi pharasu kuddālo, kuṭhārī ca nikhādanaṃ.</p>



<p class="hangnum"><a name="para2852"></a><span class="paranum">2852</span>.</p>



<p class="gatha1"> Valli veḷu tiṇaṃ paṇṇaṃ, muñjapabbajameva ca;</p>



<p class="gathalast">Mattikā dārubhaṇḍañca, pañcamaṃ tu yathāha ca.</p>



<p class="hangnum"><a name="para2853"></a><span class="paranum">2853</span>.</p>



<p class="gatha1"> ‘‘Dvīhi saṅgahitāni dve, tatiyaṃ catusaṅgahaṃ;</p>



<p class="gathalast">Catutthaṃ navakoṭṭhāsaṃ, pañcamaṃ aṭṭhadhā mataṃ.</p>



<p class="hangnum"><a name="para2854"></a><span class="paranum">2854</span>.</p>



<p class="gatha1"> Iti pañcahi rāsīhi, pañcanimmalalocano;</p>



<p class="gathalast">Pañcavīsavidhaṃ nātho, garubhaṇḍaṃ pakāsayi’’.</p>



<p class="hangnum"><a name="para2855"></a><span class="paranum">2855</span>.</p>



<p class="gatha1"> Idañhi pana saṅghassa, santakaṃ garubhaṇḍakaṃ;</p>



<p class="gathalast">Vissajjento vibhājento, bhikkhu thullaccayaṃ phuse.</p>



<p class="hangnum"><a name="para2856"></a><span class="paranum">2856</span>.</p>



<p class="gatha1"> Bhikkhunā garubhaṇḍaṃ tu, saṅghena hi gaṇena vā;</p>



<p class="gathalast">Vissajjitamavissaṭṭhaṃ, vibhattamavibhājitaṃ.</p>



<p class="hangnum"><a name="para2857"></a><span class="paranum">2857</span>.</p>



<p class="gatha1"> Purimesu hi tīsvettha, na catthāgarubhaṇḍakaṃ;</p>



<p class="gathalast">Lohakumbhī kaṭāho ca, lohabhāṇakameva ca.</p>



<p class="hangnum"><a name="para2858"></a><span class="paranum">2858</span>.</p>



<p class="gatha1"> Tividhaṃ <a name="M0.0274"></a> khuddakaṃ vāpi, garubhaṇḍakamevidaṃ;</p>



<p class="gathalast">Pādagaṇhanako loha-vārako bhājiyo mato.</p>



<p class="hangnum"><a name="para2859"></a><span class="paranum">2859</span>.</p>



<p class="gatha1"> Uddhaṃ pana tato loha-vārako garubhaṇḍakaṃ;</p>



<p class="gathalast">Bhiṅkārādīni sabbāni, garubhaṇḍāni honti hi.</p>



<p class="hangnum"><a name="para2860"></a><span class="paranum">2860</span>.</p>



<p class="gatha1"> Bhājetabbo ayopatto;</p>



<p class="gatha2">Tambāyothālakāpi ca;</p>



<p class="gatha3">Dhūmanettādikaṃ <a name="V0.0242"></a> neva;</p>



<p class="gathalast">Bhājetabbanti dīpitaṃ.</p>



<p class="hangnum"><a name="para2861"></a><span class="paranum">2861</span>.</p>



<p class="gatha1"> Attanā paṭiladdhaṃ taṃ, lohabhaṇḍaṃ tu kiñcipi;</p>



<p class="gathalast">Na puggalikabhogena, bhuñjitabbañhi bhikkhunā.</p>



<p class="hangnum"><a name="para2862"></a><span class="paranum">2862</span>.</p>



<p class="gatha1"> Kaṃsavaṭṭakalohānaṃ, bhājanānipi sabbaso;</p>



<p class="gathalast">Na puggalikabhogena, vaṭṭanti paribhuñjituṃ.</p>



<p class="hangnum"><a name="para2863"></a><span class="paranum">2863</span>.</p>



<p class="gatha1"> Tipubhaṇḍepi eseva, nayo ñeyyo vibhāvinā;</p>



<p class="gathalast">Na doso saṅghike atthi, gihīnaṃ santakesu vā.</p>



<p class="hangnum"><a name="para2864"></a><span class="paranum">2864</span>.</p>



<p class="gatha1"> Khīrapāsāṇasambhūtaṃ, garukaṃ taṭṭakādikaṃ;</p>



<p class="gathalast">Pādagaṇhanato uddhaṃ, ghaṭako garubhaṇḍako.</p>



<p class="hangnum"><a name="para2865"></a><span class="paranum">2865</span>.</p>



<p class="gatha1"> Siṅgisajjhumayaṃ hāra-kūṭajaṃ phalikubbhavaṃ;</p>



<p class="gathalast">Bhājanāni na vaṭṭanti, gihīnaṃ santakānipi.</p>



<p class="hangnum"><a name="para2866"></a><span class="paranum">2866</span>.</p>



<p class="gatha1"> Vāsi bhājaniyā khuddā, garubhaṇḍaṃ mahattarī;</p>



<p class="gathalast">Tathā pharasu vejjānaṃ, sirāvedhanakampi ca.</p>



<p class="hangnum"><a name="para2867"></a><span class="paranum">2867</span>.</p>



<p class="gatha1"> Kuṭhāri vāsi kuddālo, garubhaṇḍaṃ nikhādanaṃ;</p>



<p class="gathalast">Sikharampi ca teneva, gahitanti pakāsitaṃ.</p>



<p class="hangnum"><a name="para2868"></a><span class="paranum">2868</span>.</p>



<p class="gatha1"> Caturassamukhaṃ doṇi-mukhaṃ vaṅkampi tattha ca;</p>



<p class="gathalast">Sadaṇḍaṃ khuddakaṃ sabbaṃ, garubhaṇḍaṃ nikhādanaṃ.</p>



<p class="hangnum"><a name="para2869"></a><span class="paranum">2869</span>.</p>



<p class="gatha1"> Muṭṭhikamadhikaraṇī<a name="M0.0275"></a>, saṇḍāso vā tulādikaṃ;</p>



<p class="gathalast">Kiñci saṅghassa dinnaṃ ce, taṃ sabbaṃ garubhaṇḍakaṃ.</p>



<p class="hangnum"><a name="para2870"></a><span class="paranum">2870</span>.</p>



<p class="gatha1"> Nhāpitassa ca saṇḍāso, kattarī ca mahattarī;</p>



<p class="gathalast">Mahāpipphalakaṃ tunna-kārānaṃ garubhaṇḍakaṃ.</p>



<p class="hangnum"><a name="para2871"></a><span class="paranum">2871</span>.</p>



<p class="gatha1"> Valli saṅghassa dinnā vā, tatthajātāpi rakkhitā;</p>



<p class="gathalast">Aḍḍhabāhuppamāṇāpi, garu vettalatādikā.</p>



<p class="hangnum"><a name="para2872"></a><span class="paranum">2872</span>.</p>



<p class="gatha1"> Suttavākādinibbattā, rajjukā yottakāni vā;</p>



<p class="gathalast">Saṅghassa dinnakāle tu, gacchanti garubhaṇḍataṃ.</p>



<p class="hangnum"><a name="para2873"></a><span class="paranum">2873</span>.</p>



<p class="gatha1"> Nāḷikerassa hīre vā, vāke vā pana kenaci;</p>



<p class="gathalast">Vaṭṭetvā hi katā eka-vaṭṭāpi garubhaṇḍakaṃ.</p>



<p class="hangnum"><a name="para2874"></a><span class="paranum">2874</span>.</p>



<p class="gatha1"> Veḷu <a name="V0.0243"></a> saṅghassa dinno vā, rakkhito tatthajātako;</p>



<p class="gathalast">Aṭṭhaṅgulāyato sūci-daṇḍamatto garuṃ siyā.</p>



<p class="hangnum"><a name="para2875"></a><span class="paranum">2875</span>.</p>



<p class="gatha1"> Chattadaṇḍasalākāyo, daṇḍo kattarayaṭṭhipi;</p>



<p class="gathalast">Pādagaṇhanakā tela-nāḷī bhājaniyā ime.</p>



<p class="hangnum"><a name="para2876"></a><span class="paranum">2876</span>.</p>



<p class="gatha1"> Muñjādīsupi yaṃ kiñci, muṭṭhimattaṃ garuṃ siyā;</p>



<p class="gathalast">Tālapaṇṇādimekampi, dinnaṃ vā tatthajātakaṃ.</p>



<p class="hangnum"><a name="para2877"></a><span class="paranum">2877</span>.</p>



<p class="gatha1"> Aṭṭhaṅgulappamāṇopi, garukaṃ rittapotthako;</p>



<p class="gathalast">Mattikā pakatī vāpi, pañcavaṇṇā sudhāpi vā.</p>



<p class="hangnum"><a name="para2878"></a><span class="paranum">2878</span>.</p>



<p class="gatha1"> Silesādīsu vā kiñci, dinnaṃ vā tatthajātakaṃ;</p>



<p class="gathalast">Tālapakkapamāṇaṃ tu, garubhaṇḍanti dīpitaṃ.</p>



<p class="hangnum"><a name="para2879"></a><span class="paranum">2879</span>.</p>



<p class="gatha1"> Valliveḷādikaṃ kiñci, arakkhitamagopitaṃ;</p>



<p class="gathalast">Garubhaṇḍaṃ na hoteva, gahetabbaṃ yathāsukhaṃ.</p>



<p class="hangnum"><a name="para2880"></a><span class="paranum">2880</span>.</p>



<p class="gatha1"> Rakkhitaṃ gopitaṃ vāpi, gahetabbaṃ tu gaṇhatā;</p>



<p class="gathalast">Samakaṃ atirekaṃ vā, datvā phātikameva vā.</p>



<p class="hangnum"><a name="para2881"></a><span class="paranum">2881</span>.</p>



<p class="gatha1"> Añjanaṃ <a name="M0.0276"></a> haritālañca, tathā hiṅgu manosilā;</p>



<p class="gathalast">Bhājetabbanti viññeyyaṃ, viññunā vinayaññunā.</p>



<p class="hangnum"><a name="para2882"></a><span class="paranum">2882</span>.</p>



<p class="gatha1"> Dārubhaṇḍepi yo koci, sūcidaṇḍappamāṇako;</p>



<p class="gathalast">Aṭṭhaṅgulāyato dāru-bhaṇḍako garubhaṇḍakaṃ.</p>



<p class="hangnum"><a name="para2883"></a><span class="paranum">2883</span>.</p>



<p class="gatha1"> <span class="bld">Mahāaṭṭhakathāyaṃ</span> tu, vibhajitvāva dassitaṃ;</p>



<p class="gathalast">Āsandikopi sattaṅgo, bhaddapīṭhañca pīṭhikā.</p>



<p class="hangnum"><a name="para2884"></a><span class="paranum">2884</span>.</p>



<p class="gatha1"> Pīṭhameḷakapādañca, tathāmaṇḍakavaṭṭakaṃ;</p>



<p class="gathalast">Kocchaṃ palālapīṭhañca, dhovane phalakampi ca.</p>



<p class="hangnum"><a name="para2885"></a><span class="paranum">2885</span>.</p>



<p class="gatha1"> Bhaṇḍikā muggaro ceva, vatthaghaṭṭanamuggaro;</p>



<p class="gathalast">Ambaṇampi ca mañjūsā, nāvā rajanadoṇikā.</p>



<p class="hangnum"><a name="para2886"></a><span class="paranum">2886</span>.</p>



<p class="gatha1"> Uḷuṅkopi samuggopi, karaṇḍampi kaṭacchupi;</p>



<p class="gathalast">Evamādi tu sabbampi, saṅghikaṃ garubhaṇḍakaṃ.</p>



<p class="hangnum"><a name="para2887"></a><span class="paranum">2887</span>.</p>



<p class="gatha1"> Sabbaṃ dārumayaṃ geha-sambhāraṃ garukaṃ mataṃ;</p>



<p class="gathalast">Bhājiyaṃ kappiyaṃ cammaṃ, akappiyamabhājiyaṃ.</p>



<p class="hangnum"><a name="para2888"></a><span class="paranum">2888</span>.</p>



<p class="gatha1"> Eḷacammaṃ <a name="V0.0244"></a> garuṃ vuttaṃ, tathevodukkhalādikaṃ;</p>



<p class="gathalast">Pesakārādibhaṇḍañca, kasibhaṇḍañca saṅghikaṃ.</p>



<p class="hangnum"><a name="para2889"></a><span class="paranum">2889</span>.</p>



<p class="gatha1"> Tathevādhārako patta-pidhānaṃ tālavaṇṭakaṃ;</p>



<p class="gathalast">Bījanī pacchi caṅkoṭaṃ, sabbā sammuñjanī garu.</p>



<p class="hangnum"><a name="para2890"></a><span class="paranum">2890</span>.</p>



<p class="gatha1"> Yaṃ kiñci bhūmattharaṇaṃ, yo koci kaṭasārako;</p>



<p class="gathalast">Cakkayuttakayānañca, sabbampi garubhaṇḍakaṃ.</p>



<p class="hangnum"><a name="para2891"></a><span class="paranum">2891</span>.</p>



<p class="gatha1"> Chattañca muṭṭhipaṇṇañca, visāṇaṃtumbabhājanaṃ;</p>



<p class="gathalast">Upāhanāraṇīdhamma-karaṇādi lahuṃ idaṃ.</p>



<p class="hangnum"><a name="para2892"></a><span class="paranum">2892</span>.</p>



<p class="gatha1"> Hatthidanto visāṇañca, yathāgatamatacchitaṃ;</p>



<p class="gathalast">Mañcapādādi yaṃ kiñci, bhājanīyamaniṭṭhitaṃ.</p>



<p class="hangnum"><a name="para2893"></a><span class="paranum">2893</span>.</p>



<p class="gatha1"> Niṭṭhito <a name="M0.0277"></a> tacchito vāpi, vidho hiṅgukaraṇḍako;</p>



<p class="gathalast">Añjanī ca salākāyo, bhājanī udapuñchanī.</p>



<p class="hangnum"><a name="para2894"></a><span class="paranum">2894</span>.</p>



<p class="gatha1"> Sabbaṃ kulālabhaṇḍampi, paribhogārahaṃ pana;</p>



<p class="gathalast">Pattaṅgārakaṭāhañca, dhūmadānaṃ kapallikā.</p>



<p class="hangnum"><a name="para2895"></a><span class="paranum">2895</span>.</p>



<p class="gatha1"> Thūpikā dīparukkho ca, cayanacchadaniṭṭhakā;</p>



<p class="gathalast">Saṅghikaṃ pana sabbampi, garubhaṇḍanti dīpitaṃ.</p>



<p class="hangnum"><a name="para2896"></a><span class="paranum">2896</span>.</p>



<p class="gatha1"> Patto kañcanako ceva, thālakaṃ kuṇḍikāpi ca;</p>



<p class="gathalast">Ghaṭako lohabhaṇḍepi, kuṇḍikāpi ca bhājiyā.</p>



<p class="hangnum"><a name="para2897"></a><span class="paranum">2897</span>.</p>



<p class="gatha1"> Garunā garubhaṇḍañca, thāvarena ca thāvaraṃ;</p>



<p class="gathalast">Saṅghassa parivattetvā, gaṇhituṃ pana vaṭṭati.</p>



<p class="hangnum"><a name="para2898"></a><span class="paranum">2898</span>.</p>



<p class="gatha1"> Adhotena ca pādena, nakkame sayanāsanaṃ;</p>



<p class="gathalast">Allapādena vā bhikkhu, tatheva saupāhano.</p>



<p class="hangnum"><a name="para2899"></a><span class="paranum">2899</span>.</p>



<p class="gatha1"> Bhūmiyā niṭṭhubhantassa, parikammakatāya vā;</p>



<p class="gathalast">Parikammakataṃ bhittiṃ, apassentassa dukkaṭaṃ.</p>



<p class="hangnum"><a name="para2900"></a><span class="paranum">2900</span>.</p>



<p class="gatha1"> Parikammakataṃ bhūmiṃ, saṅghikaṃ mañcapīṭhakaṃ;</p>



<p class="gathalast">Attano santakeneva, pattharitvāna kenaci.</p>



<p class="hangnum"><a name="para2901"></a><span class="paranum">2901</span>.</p>



<p class="gatha1"> Nipajjitabbaṃ, sahasā, tassa niddāyato yadi;</p>



<p class="gathalast">Sarīrāvayavo koci, mañcaṃ phusati dukkaṭaṃ.</p>



<p class="hangnum"><a name="para2902"></a><span class="paranum">2902</span>.</p>



<p class="gatha1"> Lomesu <a name="V0.0245"></a> pana lomānaṃ, gaṇanāyeva dukkaṭaṃ;</p>



<p class="gathalast">Talena hatthapādānaṃ, vaṭṭatakkamituṃ pana.</p>



<p class="hangnum"><a name="para2903"></a><span class="paranum">2903</span>.</p>



<p class="gatha1"> Sahassagghanako koci, piṇḍapāto sacīvaro;</p>



<p class="gathalast">Patto avassikaṃ bhikkhuṃ, likhitvā ṭhapitopi ca.</p>



<p class="hangnum"><a name="para2904"></a><span class="paranum">2904</span>.</p>



<p class="gatha1"> Tādiso piṇḍapātova, saṭṭhivassānamaccaye;</p>



<p class="gathalast">Uppanno saṭṭhivassassa, ṭhitikāya dade budho.</p>



<p class="hangnum"><a name="para2905"></a><span class="paranum">2905</span>.</p>



<p class="gatha1"> Uddesabhattaṃ <a name="M0.0278"></a> bhuñjitvā, jāto ce sāmaṇerako;</p>



<p class="gathalast">Gahetuṃ labhati taṃ pacchā, sāmaṇerassa pāḷiyā.</p>



<p class="hangnum"><a name="para2906"></a><span class="paranum">2906</span>.</p>



<p class="gatha1"> Sampuṇṇavīsavasso yo, sve uddesaṃ labhissati;</p>



<p class="gathalast">Ajja so upasampanno, atītā ṭhitikā siyā.</p>



<p class="hangnum"><a name="para2907"></a><span class="paranum">2907</span>.</p>



<p class="gatha1"> Sace pana salākā tu, laddhā bhattaṃ na taṃdine;</p>



<p class="gathalast">Laddhaṃ, punadine tassa, gāhetabbaṃ, na saṃsayo.</p>



<p class="hangnum"><a name="para2908"></a><span class="paranum">2908</span>.</p>



<p class="gatha1"> Uttaruttaribhaṅgassa, bhattassekacarassa hi;</p>



<p class="gathalast">Visuñhi ṭhitikā katvā, dātabbā tu salākikā.</p>



<p class="hangnum"><a name="para2909"></a><span class="paranum">2909</span>.</p>



<p class="gatha1"> Bhattameva sace laddhaṃ, na panuttaribhaṅgakaṃ;</p>



<p class="gathalast">Laddhamuttaribhaṅgaṃ vā, na laddhaṃ bhattameva vā.</p>



<p class="hangnum"><a name="para2910"></a><span class="paranum">2910</span>.</p>



<p class="gatha1"> Yena yena hi yaṃ yaṃ tu, na laddhaṃ, tassa tassa ca;</p>



<p class="gathalast">Taṃ taṃ punadine cāpi, gāhetabbanti dīpitaṃ.</p>



<p class="hangnum"><a name="para2911"></a><span class="paranum">2911</span>.</p>



<p class="gatha1"> Saṅghuddesādikaṃ bhattaṃ, idaṃ sattavidhampi ca;</p>



<p class="gathalast">Āgantukādibhattañca, catubbidhamudīritaṃ.</p>



<p class="hangnum"><a name="para2912"></a><span class="paranum">2912</span>.</p>



<p class="gatha1"> Vihāravārabhattañca, niccañca kuṭibhattakaṃ;</p>



<p class="gathalast">Pannarasavidhaṃ bhattaṃ, uddiṭṭhaṃ sabbamevidha.</p>



<p class="hangnum"><a name="para2913"></a><span class="paranum">2913</span>.</p>



<p class="gatha1"> Pāḷimaṭṭhakathañceva, oloketvā punappunaṃ;</p>



<p class="gathalast">Saṅghike paccaye sammā, vibhajeyya vicakkhaṇo.</p>



<p class="centered">Senāsanakkhandhakakathā.</p>



<p class="subhead">Vattakkhandhakakathā</p>



<p class="hangnum"><a name="para2914"></a><span class="paranum">2914</span>.</p>



<p class="gatha1"> Āgantukāvāsikapiṇḍacārī-;</p>



<p class="gatha2">Senāsanāraññanumodanāsu<a name="V0.0246"></a>;</p>



<p class="gatha3">Vattāni bhatte gamikassa jantā-;</p>



<p class="gathalast">Ghare tathā vaccakuṭippavese.</p>



<p class="hangnum"><a name="para2915"></a><span class="paranum">2915</span>.</p>



<p class="gatha1"> Ācariyupajjhāyakasissasaddhi-<a name="M0.0279"></a>;</p>



<p class="gatha2">Vihārivattānipi sabbasova;</p>



<p class="gatha3">Vattāni vuttāni catuddaseva;</p>



<p class="gathalast">Visuddhacittena vināyakena.</p>



<p class="hangnum"><a name="para2916"></a><span class="paranum">2916</span>.</p>



<p class="gatha1"> Āgantukena ārāmaṃ, pavisantena bhikkhunā;</p>



<p class="gathalast">Chattaṃ panāpanetabbaṃ, muñcitabbā upāhanā.</p>



<p class="hangnum"><a name="para2917"></a><span class="paranum">2917</span>.</p>



<p class="gatha1"> Oguṇṭhanaṃ na kātabbaṃ, sīse cīvarameva vā;</p>



<p class="gathalast">Na hi tena ca dhotabbā, pādā pānīyavārinā.</p>



<p class="hangnum"><a name="para2918"></a><span class="paranum">2918</span>.</p>



<p class="gatha1"> Vanditabbāva pucchitvā, vihāre vuḍḍhabhikkhuno;</p>



<p class="gathalast">Kāle senāsanaṃ tena, pucchitabbañca bhikkhunā.</p>



<p class="hangnum"><a name="para2919"></a><span class="paranum">2919</span>.</p>



<p class="gatha1"> Vaccaṭṭhānañca passāva-ṭṭhānaṃ pānīyameva ca;</p>



<p class="gathalast">Paribhojanīyaṃ saṅgha-katikaṃ gocarādikaṃ.</p>



<p class="hangnum"><a name="para2920"></a><span class="paranum">2920</span>.</p>



<p class="gatha1"> Vuḍḍhamāgantukaṃ disvā, bhikkhunāvāsikenapi;</p>



<p class="gathalast">Pattaṃ paṭiggahetabbaṃ, paccuggantvāna cīvaraṃ.</p>



<p class="hangnum"><a name="para2921"></a><span class="paranum">2921</span>.</p>



<p class="gatha1"> Āsanaṃ paññapetabbaṃ, tassa pādodakampi ca;</p>



<p class="gathalast">Upanikkhipitabbañca, pucchitabbañca vārinā.</p>



<p class="hangnum"><a name="para2922"></a><span class="paranum">2922</span>.</p>



<p class="gatha1"> Vandeyyo paññapetabbaṃ, tassa senāsanampi ca;</p>



<p class="gathalast">Ajjhāvutthamavutthaṃ vā, gocarāgocarampi ca.</p>



<p class="hangnum"><a name="para2923"></a><span class="paranum">2923</span>.</p>



<p class="gatha1"> Vaccaṭṭhānañca passāva-ṭṭhānaṃ sekkhakulāni ca;</p>



<p class="gathalast">Pavese nikkhame kālo, vattabbo pāniyādikaṃ.</p>



<p class="hangnum"><a name="para2924"></a><span class="paranum">2924</span>.</p>



<p class="gatha1"> Sace so navako hoti;</p>



<p class="gatha2">Āgatāgantuko yathā;</p>



<p class="gatha3">Nisinneneva <a name="V0.0247"></a> tenassa;</p>



<p class="gathalast">Sabbamāvāsibhikkhunā.</p>



<p class="hangnum"><a name="para2925"></a><span class="paranum">2925</span>.</p>



<p class="gatha1"> ‘‘Atra <a name="M0.0280"></a> pattaṃ ṭhapehīti, nisīdāhīdamāsanaṃ’’;</p>



<p class="gathalast">Iccevaṃ pana vattabbaṃ, deyyaṃ senāsanampi ca.</p>



<p class="hangnum"><a name="para2926"></a><span class="paranum">2926</span>.</p>



<p class="gatha1"> Dārumattikabhaṇḍāni, gantukāmena bhikkhunā;</p>



<p class="gathalast">Gantabbaṃ paṭisāmetvā, thaketvāvasathampi ca.</p>



<p class="hangnum"><a name="para2927"></a><span class="paranum">2927</span>.</p>



<p class="gatha1"> Āpucchitvāpi gantabbaṃ, bhikkhunā sayanāsanaṃ;</p>



<p class="gathalast">Pucchitabbe asantepi, gopetvā vāpi sādhukaṃ.</p>



<p class="hangnum"><a name="para2928"></a><span class="paranum">2928</span>.</p>



<p class="gatha1"> Sahasā pavise nāpi, sahasā na ca nikkhame;</p>



<p class="gathalast">Nātidūre naccāsanne, ṭhātabbaṃ piṇḍacārinā.</p>



<p class="hangnum"><a name="para2929"></a><span class="paranum">2929</span>.</p>



<p class="gatha1"> Vāmahatthena saṅghāṭiṃ, uccāretvātha bhājanaṃ;</p>



<p class="gathalast">Dakkhiṇena paṇāmetvā, bhikkhaṃ gaṇheyya paṇḍito.</p>



<p class="hangnum"><a name="para2930"></a><span class="paranum">2930</span>.</p>



<p class="gatha1"> Sūpaṃ vā dātukāmāti, sallakkheyya muhuttakaṃ;</p>



<p class="gathalast">Olokeyyantarā bhikkhu, na bhikkhādāyikāmukhaṃ.</p>



<p class="hangnum"><a name="para2931"></a><span class="paranum">2931</span>.</p>



<p class="gatha1"> Pānīyādi panāneyyaṃ, bhikkhunāraññakenapi;</p>



<p class="gathalast">Nakkhattaṃ tena yogo ca, jānitabbā disāpi ca.</p>



<p class="hangnum"><a name="para2932"></a><span class="paranum">2932</span>.</p>



<p class="gatha1"> Vaccapassāvatitthāni, bhavanti paṭipāṭiyā;</p>



<p class="gathalast">Karontassa yathāvuḍḍhaṃ, hoti āpatti dukkaṭaṃ.</p>



<p class="hangnum"><a name="para2933"></a><span class="paranum">2933</span>.</p>



<p class="gatha1"> Sahasā ubbhajitvā vā, na ca vaccakuṭiṃ vise;</p>



<p class="gathalast">Ukkāsitvā bahi ṭhatvā, pavise saṇikaṃ pana.</p>



<p class="hangnum"><a name="para2934"></a><span class="paranum">2934</span>.</p>



<p class="gatha1"> Vaccaṃ na nitthunantena, kātabbaṃ pana bhikkhunā;</p>



<p class="gathalast">Khādato dantakaṭṭhaṃ vā, karoto hoti dukkaṭaṃ.</p>



<p class="hangnum"><a name="para2935"></a><span class="paranum">2935</span>.</p>



<p class="gatha1"> Vaccaṃ pana na kātabbaṃ, bahiddhā vaccadoṇiyā;</p>



<p class="gathalast">Passāvopi na kātabbo, bahi passāvadoṇiyā.</p>



<p class="hangnum"><a name="para2936"></a><span class="paranum">2936</span>.</p>



<p class="gatha1"> Kharena nāvalekheyya, na kaṭṭhaṃ vaccakūpake;</p>



<p class="gathalast">Chaḍḍeyya na ca pāteyya, kheḷaṃ passāvadoṇiyā.</p>



<p class="hangnum"><a name="para2937"></a><span class="paranum">2937</span>.</p>



<p class="gatha1"> Pādukāsu <a name="M0.0281"></a> ṭhitoyeva, ubbhajeyya vicakkhaṇo;</p>



<p class="gathalast">Paṭicchādeyya tattheva, ṭhatvā nikkhamane pana.</p>



<p class="hangnum"><a name="para2938"></a><span class="paranum">2938</span>.</p>



<p class="gatha1"> Nācameyya <a name="V0.0248"></a> sace vaccaṃ, katvā yo salile sati;</p>



<p class="gathalast">Tassa dukkaṭamuddiṭṭhaṃ, muninā mohanāsinā.</p>



<p class="hangnum"><a name="para2939"></a><span class="paranum">2939</span>.</p>



<p class="gatha1"> Sasaddaṃ nācametabbaṃ, katvā capu capūti ca;</p>



<p class="gathalast">Ācamitvā sarāvepi, sesetabbaṃ na tūdakaṃ.</p>



<p class="hangnum"><a name="para2940"></a><span class="paranum">2940</span>.</p>



<p class="gatha1"> Ūhatampi adhovitvā, nikkhamantassa dukkaṭaṃ;</p>



<p class="gathalast">Uklāpāpi sace honti, sodhetabbaṃ asesato.</p>



<p class="hangnum"><a name="para2941"></a><span class="paranum">2941</span>.</p>



<p class="gatha1"> Avalekhanakaṭṭhena, pūro ce pīṭharo pana;</p>



<p class="gathalast">Chaḍḍeyya kumbhi rittā ce, kumbhiṃ pūreyya vārinā.</p>



<p class="hangnum"><a name="para2942"></a><span class="paranum">2942</span>.</p>



<p class="gatha1"> Anajjhiṭṭho hi vuḍḍhena, pātimokkhaṃ na uddise;</p>



<p class="gathalast">Dhammaṃ na ca bhaṇe, pañhaṃ, na puccheyya na vissaje.</p>



<p class="hangnum"><a name="para2943"></a><span class="paranum">2943</span>.</p>



<p class="gatha1"> Āpucchitvā kathentassa, vuḍḍhaṃ vuḍḍhatarāgame;</p>



<p class="gathalast">Puna āpucchane kiccaṃ, natthīti paridīpitaṃ.</p>



<p class="hangnum"><a name="para2944"></a><span class="paranum">2944</span>.</p>



<p class="gatha1"> Vuḍḍhenekavihārasmiṃ, saddhiṃ viharatā pana;</p>



<p class="gathalast">Anāpucchā hi sajjhāyo, na kātabbo kadācipi.</p>



<p class="hangnum"><a name="para2945"></a><span class="paranum">2945</span>.</p>



<p class="gatha1"> Uddesopi na kātabbo, paripucchāya kā kathā;</p>



<p class="gathalast">Na ca dhammo kathetabbo, bhikkhunā dhammacakkhunā.</p>



<p class="hangnum"><a name="para2946"></a><span class="paranum">2946</span>.</p>



<p class="gatha1"> Na dīpo vijjhāpetabbo, kātabbo vā na ceva so;</p>



<p class="gathalast">Vātapānakavāṭāni, thakeyya vivareyya no.</p>



<p class="hangnum"><a name="para2947"></a><span class="paranum">2947</span>.</p>



<p class="gatha1"> Caṅkame caṅkamanto ca, vuḍḍhato parivattaye;</p>



<p class="gathalast">Tampi cīvarakaṇṇena, kāyena na ca ghaṭṭaye.</p>



<p class="hangnum"><a name="para2948"></a><span class="paranum">2948</span>.</p>



<p class="gatha1"> Purato neva therānaṃ, nhāyeyya na panūpari;</p>



<p class="gathalast">Uttaraṃ otarantānaṃ, dade maggaṃ, na ghaṭṭaye.</p>



<p class="hangnum"><a name="para2949"></a><span class="paranum">2949</span>.</p>



<p class="gatha1"> Vattaṃ <a name="M0.0282"></a> aparipūrento, na sīlaṃ paripūrati;</p>



<p class="gathalast">Asuddhasīlo duppañño, cittekaggaṃ na vindati.</p>



<p class="hangnum"><a name="para2950"></a><span class="paranum">2950</span>.</p>



<p class="gatha1"> Vikkhittacittonekaggo, saddhammaṃ na ca passati;</p>



<p class="gathalast">Apassamāno saddhammaṃ, dukkhā na parimuccati.</p>



<p class="hangnum"><a name="para2951"></a><span class="paranum">2951</span>.</p>



<p class="gatha1"> Tasmā hi vattaṃ pūreyya, jinaputto vicakkhaṇo;</p>



<p class="gathalast">Ovādaṃ buddhaseṭṭhassa, katvā nibbānamehiti.</p>



<p class="centered">Vattakkhandhakakathā.</p>



<p class="subhead">Bhikkhunikkhandhakakathā</p>



<p class="hangnum"><a name="para2952"></a><span class="paranum">2952</span>.</p>



<p class="gatha1"> Kāyaṃ <a name="V0.0249"></a> ūruṃ thanaṃ vāpi, vivaritvāna bhikkhunī;</p>



<p class="gathalast">Attano aṅgajātaṃ vā, bhikkhussa na ca dassaye.</p>



<p class="hangnum"><a name="para2953"></a><span class="paranum">2953</span>.</p>



<p class="gatha1"> Bhikkhunā saha yaṃ kiñci, sampayojentiyāpi ca;</p>



<p class="gathalast">Tato bhāsantiyā bhikkhuṃ, hoti āpatti dukkaṭaṃ.</p>



<p class="hangnum"><a name="para2954"></a><span class="paranum">2954</span>.</p>



<p class="gatha1"> Na ca bhikkhuniyā dīghaṃ, dhāreyya kāyabandhanaṃ;</p>



<p class="gathalast">Teneva kāyabandhena, thanapaṭṭena vā pana.</p>



<p class="hangnum"><a name="para2955"></a><span class="paranum">2955</span>.</p>



<p class="gatha1"> Vilīvena ca paṭṭena, cammapaṭṭena vā tathā;</p>



<p class="gathalast">Dussapaṭṭena vā dussa-veṇiyā dussavaṭṭiyā.</p>



<p class="hangnum"><a name="para2956"></a><span class="paranum">2956</span>.</p>



<p class="gatha1"> Na phāsukā nametabbā, dukkaṭaṃ tu namentiyā;</p>



<p class="gathalast">Na ghaṃsāpeyya samaṇī, jaghanaṃ aṭṭhikādinā.</p>



<p class="hangnum"><a name="para2957"></a><span class="paranum">2957</span>.</p>



<p class="gatha1"> Hatthaṃ vā hatthakocchaṃ vā, pādaṃ vā mukhamūrukaṃ;</p>



<p class="gathalast">Koṭṭāpeti sace tassā, hoti āpatti dukkaṭaṃ.</p>



<p class="hangnum"><a name="para2958"></a><span class="paranum">2958</span>.</p>



<p class="gatha1"> Na mukhaṃ limpitabbaṃ tu, na cuṇṇetabbameva ca;</p>



<p class="gathalast">Manosilāya vāpatti, mukhaṃ lañjantiyā siyā.</p>



<p class="hangnum"><a name="para2959"></a><span class="paranum">2959</span>.</p>



<p class="gatha1"> Aṅgarāgo <a name="M0.0283"></a> na kātabbo, mukharāgopi vā tathā;</p>



<p class="gathalast">Avaṅgaṃ na ca kātabbaṃ, na kātabbaṃ visesakaṃ.</p>



<p class="hangnum"><a name="para2960"></a><span class="paranum">2960</span>.</p>



<p class="gatha1"> Olokanakato rāgā, oloketuṃ na vaṭṭati;</p>



<p class="gathalast">Ṭhātabbaṃ na ca sāloke, sanaccaṃ na ca kāraye.</p>



<p class="hangnum"><a name="para2961"></a><span class="paranum">2961</span>.</p>



<p class="gatha1"> Dukkaṭaṃ muninā vuttaṃ, gaṇikaṃ vuṭṭhapentiyā;</p>



<p class="gathalast">Suraṃ vā pana maṃsaṃ vā, paṇṇaṃ vā vikkiṇantiyā.</p>



<p class="hangnum"><a name="para2962"></a><span class="paranum">2962</span>.</p>



<p class="gatha1"> Vaḍḍhiṃ vāpi vaṇijjaṃ vā, payojetuṃ na vaṭṭati;</p>



<p class="gathalast">Tirīṭaṃ kañcukaṃ vāpi, yadi dhāreti dukkaṭaṃ.</p>



<p class="hangnum"><a name="para2963"></a><span class="paranum">2963</span>.</p>



<p class="gatha1"> Dāso vā pana dāsī vā, tathā kammakaropi vā;</p>



<p class="gathalast">Na cevupaṭṭhapetabbo, tiracchānagatopi vā.</p>



<p class="hangnum"><a name="para2964"></a><span class="paranum">2964</span>.</p>



<p class="gatha1"> Na ca bhikkhuniyā sabba-nīlādiṃ pana cīvaraṃ;</p>



<p class="gathalast">Dhāretabbaṃ, na dhāreyya, sabbaṃ namatakampi ca.</p>



<p class="hangnum"><a name="para2965"></a><span class="paranum">2965</span>.</p>



<p class="gatha1"> Paṭicchannāpaṭicchannaṃ<a name="V0.0250"></a>, chinnaṃ vācchinnameva vā;</p>



<p class="gathalast">Purisabyañjanaṃ sabbaṃ, oloketuṃ na vaṭṭati.</p>



<p class="hangnum"><a name="para2966"></a><span class="paranum">2966</span>.</p>



<p class="gatha1"> Dūratova ca passitvā, bhikkhuṃ bhikkhuniyā pana;</p>



<p class="gathalast">Maggo tassa padātabbo, okkamitvāna dūrato.</p>



<p class="hangnum"><a name="para2967"></a><span class="paranum">2967</span>.</p>



<p class="gatha1"> Bhikkhuṃ pana ca passitvā, pattaṃ bhikkhaṃ carantiyā;</p>



<p class="gathalast">Nīharitvā tamukkujjaṃ, dassetabbaṃ tu bhikkhuno.</p>



<p class="hangnum"><a name="para2968"></a><span class="paranum">2968</span>.</p>



<p class="gatha1"> Saṃvellikañca kātuṃ vā, dhāretuṃ kaṭisuttakaṃ;</p>



<p class="gathalast">Utukāle anuññātaṃ, utunīnaṃ mahesinā.</p>



<p class="hangnum"><a name="para2969"></a><span class="paranum">2969</span>.</p>



<p class="gatha1"> Itthiposayutaṃ yānaṃ, hatthavaṭṭakameva vā;</p>



<p class="gathalast">Pāṭaṅkī ca gilānāya, vaṭṭatevābhirūhituṃ.</p>



<p class="hangnum"><a name="para2970"></a><span class="paranum">2970</span>.</p>



<p class="gatha1"> Garudhamme ṭhitāyāpi, mānattaṃ tu carantiyā;</p>



<p class="gathalast">Sammannitvā padātabbā, dutiyā pana bhikkhunī.</p>



<p class="hangnum"><a name="para2971"></a><span class="paranum">2971</span>.</p>



<p class="gatha1"> Yassā pabbajjakāle tu, gabbho vuṭṭhāti itthiyā;</p>



<p class="gathalast">Putto yadi ca tassāpi, dātabbā dutiyā tathā.</p>



<p class="hangnum"><a name="para2972"></a><span class="paranum">2972</span>.</p>



<p class="gatha1"> Mātā <a name="M0.0284"></a> labhati pāyetuṃ, bhojetuṃ puttamattano;</p>



<p class="gathalast">Maṇḍetumpi ure katvā, setuṃ labhati sā pana.</p>



<p class="hangnum"><a name="para2973"></a><span class="paranum">2973</span>.</p>



<p class="gatha1"> Ṭhapetvā sahaseyyaṃ tu, tasmiṃ dutiyikāya hi;</p>



<p class="gathalast">Purisesu yathāññesu, vattitabbaṃ tatheva ca.</p>



<p class="hangnum"><a name="para2974"></a><span class="paranum">2974</span>.</p>



<p class="gatha1"> Vibbhameneva sā hoti, yasmā idha abhikkhunī;</p>



<p class="gathalast">Tasmā bhikkhuniyā sikkhā-paccakkhānaṃ na vijjati.</p>



<p class="hangnum"><a name="para2975"></a><span class="paranum">2975</span>.</p>



<p class="gatha1"> Vibbhantāya yathā tassā, puna natthūpasampadā;</p>



<p class="gathalast">Gatāya titthāyatanaṃ, tathā natthūpasampadā.</p>



<p class="hangnum"><a name="para2976"></a><span class="paranum">2976</span>.</p>



<p class="gatha1"> Chedanaṃ nakhakesānaṃ, purisehi ca vandanaṃ;</p>



<p class="gathalast">Vaṇassa parikammampi, sādituṃ pana vaṭṭati.</p>



<p class="hangnum"><a name="para2977"></a><span class="paranum">2977</span>.</p>



<p class="gatha1"> Na vaccakuṭiyā vacco, kātabbo yāya kāyaci;</p>



<p class="gathalast">Heṭṭhāpi vivaṭe uddhaṃ, paṭicchannepi vaṭṭati.</p>



<p class="hangnum"><a name="para2978"></a><span class="paranum">2978</span>.</p>



<p class="gatha1"> Na ca vaṭṭati sabbattha, pallaṅkena nisīdituṃ;</p>



<p class="gathalast">Gilānāyaḍḍhapallaṅkaṃ, vaṭṭatīti pakāsitaṃ.</p>



<p class="hangnum"><a name="para2979"></a><span class="paranum">2979</span>.</p>



<p class="gatha1"> Na <a name="V0.0251"></a> ca bhikkhuniyāraññe, vatthabbaṃ tu kathañcana;</p>



<p class="gathalast">Atitthe naratitthe vā, nhāyituṃ na ca vaṭṭati.</p>



<p class="hangnum"><a name="para2980"></a><span class="paranum">2980</span>.</p>



<p class="gatha1"> Samaṇī gandhacuṇṇena, yā ca vāsitamattiyā;</p>



<p class="gathalast">Nhāyeyya paṭisote vā, tassā āpatti dukkaṭaṃ.</p>



<p class="hangnum"><a name="para2981"></a><span class="paranum">2981</span>.</p>



<p class="gatha1"> ‘‘Tvaṃyeva paribhuñjā’’ti, paribhogatthamattano;</p>



<p class="gathalast">Dinnaṃ abhutvā aññassa, dentiyā pana dukkaṭaṃ.</p>



<p class="hangnum"><a name="para2982"></a><span class="paranum">2982</span>.</p>



<p class="gatha1"> Sabbaṃ paṭiggahāpetvā, bhikkhūhi paribhuñjituṃ;</p>



<p class="gathalast">Asantenupasampanne, bhikkhunīnaṃ tu vaṭṭati.</p>



<p class="centered">Bhikkhunikkhandhakakathā.</p>



<p class="centered">Iti vinayavinicchaye khandhakakathā niṭṭhitā.</p>



<p class="subhead">Catubbidhakammakathā</p>



<p class="hangnum"><a name="para2983"></a><span class="paranum">2983</span>.</p>



<p class="gatha1"> Cattārimāni <a name="M0.0285"></a> kammāni, apalokanasaññitaṃ;</p>



<p class="gathalast">Ñatti ñattidutiyañca, kammaṃ ñatticatutthakaṃ.</p>



<p class="hangnum"><a name="para2984"></a><span class="paranum">2984</span>.</p>



<p class="gatha1"> Apalokanakammaṃ tu, pañca ṭhānāni gacchati;</p>



<p class="gathalast">Ñattikammaṃ navaṭṭhānaṃ, dutiyaṃ satta gacchati.</p>



<p class="hangnum"><a name="para2985"></a><span class="paranum">2985</span>.</p>



<p class="gatha1"> Tathā ñatticatutthampi, satta ṭhānāni gacchati;</p>



<p class="gathalast">Nissāraṇañca osāro, bhaṇḍukaṃ brahmadaṇḍako.</p>



<p class="hangnum"><a name="para2986"></a><span class="paranum">2986</span>.</p>



<p class="gatha1"> <span class="bld">Apalokanakamma</span>ñhi, kammalakkhaṇapañcamaṃ;</p>



<p class="gathalast"><span class="bld">Nissāraṇañca osāraṃ,</span> samaṇuddesato vade.</p>



<p class="hangnum"><a name="para2987"></a><span class="paranum">2987</span>.</p>



<p class="gatha1"> <span class="bld">Bhaṇḍukaṃ</span> pabbajantena, channena <span class="bld">brahmadaṇḍakaṃ</span>;</p>



<p class="gathalast">Aññassapi ca kātabbo, tathārūpassa bhikkhuno.</p>



<p class="hangnum"><a name="para2988"></a><span class="paranum">2988</span>.</p>



<p class="gatha1"> Sabbo sannipatitvāna, āpucchitvāna sabbaso;</p>



<p class="gathalast">Cīvarādiparikkhāraṃ, saṅgho yaṃ deti tassa hi.</p>



<p class="hangnum"><a name="para2989"></a><span class="paranum">2989</span>.</p>



<p class="gatha1"> Tikkhattuṃ apaloketvā, bhikkhūnaṃ ruciyā pana;</p>



<p class="gathalast">Evaṃ saṅghassa dānaṃ tu, hoti taṃ <span class="bld">kammalakkhaṇaṃ</span>.</p>



<p class="hangnum"><a name="para2990"></a><span class="paranum">2990</span>.</p>



<p class="gatha1"> Nissāraṇamathosāro<a name="V0.0252"></a>, uposathapavāraṇā;</p>



<p class="gathalast">Sammuti ceva dānañca, paṭiggāho ca sattamo.</p>



<p class="hangnum"><a name="para2991"></a><span class="paranum">2991</span>.</p>



<p class="gatha1"> Paccukkaḍḍhanatā ceva, aṭṭhamī parikittitā;</p>



<p class="gathalast">Kammassa lakkhaṇañcāti, nava ṭhānāni ñattiyā.</p>



<p class="hangnum"><a name="para2992"></a><span class="paranum">2992</span>.</p>



<p class="gatha1"> Vinicchaye asampatte, therassāvinayaññuno;</p>



<p class="gathalast">Tassa nissāraṇā vuttā, yā sā <span class="bld">nissāraṇā</span>ti hi.</p>



<p class="hangnum"><a name="para2993"></a><span class="paranum">2993</span>.</p>



<p class="gatha1"> Upasampadāpekkhassa, āgaccho<span class="bld">sāraṇā</span>ti sā;</p>



<p class="gathalast"><span class="bld">Uposatha</span>vasenāpi, <span class="bld">pavāraṇa</span>vasenapi.</p>



<p class="hangnum"><a name="para2994"></a><span class="paranum">2994</span>.</p>



<p class="gatha1"> Ñattiyā <a name="M0.0286"></a> ṭhapitattā hi, ñattikammānime duve;</p>



<p class="gathalast">‘‘Upasampadāpekkhañhi, anusāseyyaha’’nti ca.</p>



<p class="hangnum"><a name="para2995"></a><span class="paranum">2995</span>.</p>



<p class="gatha1"> ‘‘Itthannāmamahaṃ bhikkhuṃ, puccheyyaṃ vinaya’’nti ca;</p>



<p class="gathalast">Evamādipavattā hi, edisā ñatti <span class="bld">sammuti</span>.</p>



<p class="hangnum"><a name="para2996"></a><span class="paranum">2996</span>.</p>



<p class="gatha1"> Nissaṭṭhacīvarādīnaṃ, dānaṃ <span class="bld">‘‘dāna’’</span>nti vuccati;</p>



<p class="gathalast">Āpattīnaṃ paṭiggāho, <span class="bld">‘‘paṭiggāho’’</span>ti vuccati.</p>



<p class="hangnum"><a name="para2997"></a><span class="paranum">2997</span>.</p>



<p class="gatha1"> <span class="bld">Paccukkaḍḍhanatā</span> nāma, pavārukkaḍḍhanā matā;</p>



<p class="gathalast">‘‘Imaṃ uposathaṃ katvā, kāle pavārayāmi’’ti.</p>



<p class="hangnum"><a name="para2998"></a><span class="paranum">2998</span>.</p>



<p class="gatha1"> Tiṇavatthārake sabba-paṭhamā ñatti cetarā;</p>



<p class="gathalast"><span class="bld">Kammalakkhaṇa</span>metanti, nava ṭhānāni ñattiyā.</p>



<p class="hangnum"><a name="para2999"></a><span class="paranum">2999</span>.</p>



<p class="gatha1"> Ñattidutiyakammampi, satta ṭhānāni gacchati;</p>



<p class="gathalast">Nissāraṇamathosāraṃ, sammutiṃ dānameva ca.</p>



<p class="hangnum"><a name="para3000"></a><span class="paranum">3000</span>.</p>



<p class="gatha1"> Uddhāraṃ desanaṃ kamma-lakkhaṇaṃ pana sattamaṃ;</p>



<p class="gathalast">Pattanikkujjanādī tu, <span class="bld">nissārosāraṇā</span> matā.</p>



<p class="hangnum"><a name="para3001"></a><span class="paranum">3001</span>.</p>



<p class="gatha1"> <span class="bld">Sammuti</span> nāma sīmādi, sā pañcadasadhā matā;</p>



<p class="gathalast"><span class="bld">Dānaṃ</span> kathinavatthassa, <span class="bld">dānaṃ</span> matakavāsaso.</p>



<p class="hangnum"><a name="para3002"></a><span class="paranum">3002</span>.</p>



<p class="gatha1"> Kathinassantarubbhāro, <span class="bld">‘‘ubbhāro’’</span>ti pavuccati;</p>



<p class="gathalast"><span class="bld">Desanā</span> kuṭivatthussa, vihārassa ca vatthuno.</p>



<p class="hangnum"><a name="para3003"></a><span class="paranum">3003</span>.</p>



<p class="gatha1"> Tiṇavatthārakamme ca, mohāropanatādisu;</p>



<p class="gathalast">Kammavācāvasenettha, <span class="bld">kammalakkhaṇatā</span> matā.</p>



<p class="hangnum"><a name="para3004"></a><span class="paranum">3004</span>.</p>



<p class="gatha1"> Iti <a name="V0.0253"></a> ñattidutiyassa, ime satta pakāsitā;</p>



<p class="gathalast">Tathā ñatticatutthampi, satta ṭhānāni gacchati.</p>



<p class="hangnum"><a name="para3005"></a><span class="paranum">3005</span>.</p>



<p class="gatha1"> Nissāraṇamathosāraṃ, sammutiṃ dānaniggahaṃ;</p>



<p class="gathalast">Samanubhāsanañceva, sattamaṃ kammalakkhaṇaṃ.</p>



<p class="hangnum"><a name="para3006"></a><span class="paranum">3006</span>.</p>



<p class="gatha1"> Sattannaṃ tajjanādīnaṃ, kammānaṃ karaṇaṃ pana;</p>



<p class="gathalast"><span class="bld">Nissāraṇā</span>tha passaddhi, tesaṃ <span class="bld">osāraṇā</span> matā.</p>



<p class="hangnum"><a name="para3007"></a><span class="paranum">3007</span>.</p>



<p class="gatha1"> Ovādo <a name="M0.0287"></a> bhikkhunīnaṃ tu, <span class="bld">sammutī</span>ti pakāsitā;</p>



<p class="gathalast">Mānattaparivāsānaṃ, dānaṃ <span class="bld">‘‘dāna’’</span>nti vuccati.</p>



<p class="hangnum"><a name="para3008"></a><span class="paranum">3008</span>.</p>



<p class="gatha1"> Puna mūlāpaṭikkasso, <span class="bld">‘‘niggaho’’</span>ti pavuccati;</p>



<p class="gathalast">Ukkhittassānuvattikā, aṭṭha yāvatatīyakā.</p>



<p class="hangnum"><a name="para3009"></a><span class="paranum">3009</span>.</p>



<p class="gatha1"> Ariṭṭho caṇḍakāḷī ca, ekādasa bhavantime;</p>



<p class="gathalast">Imesaṃ tu vasā ñeyyā, dasekā <span class="bld">samanubhāsanā</span>.</p>



<p class="hangnum"><a name="para3010"></a><span class="paranum">3010</span>.</p>



<p class="gatha1"> Upasampadakammañca, kammamabbhānasaññitaṃ;</p>



<p class="gathalast">Idaṃ ñatticatutthe tu, sattamaṃ <span class="bld">kammalakkhaṇaṃ</span>.</p>



<p class="hangnum"><a name="para3011"></a><span class="paranum">3011</span>.</p>



<p class="gatha1"> Apalokanakammañcā-paloketvāva kāraye;</p>



<p class="gathalast">Ñattiyā dutiyenāpi, catutthena na kāraye.</p>



<p class="hangnum"><a name="para3012"></a><span class="paranum">3012</span>.</p>



<p class="gatha1"> Ñattidutiyakammāni, lahukānatthi kānici;</p>



<p class="gathalast">Kātabbānapaloketvā, sabbā sammutiyo siyuṃ.</p>



<p class="hangnum"><a name="para3013"></a><span class="paranum">3013</span>.</p>



<p class="gatha1"> Sesāni apaloketvā, kātuṃ pana na vaṭṭati;</p>



<p class="gathalast">Yathāvuttanayeneva, tena teneva kāraye.</p>



<p class="centered">Catubbidhakammakathā.</p>



<p class="subhead">Kammavipattikathā</p>



<p class="hangnum"><a name="para3014"></a><span class="paranum">3014</span>.</p>



<p class="gatha1"> Vatthuto ñattito ceva, anussāvanasīmato;</p>



<p class="gathalast">Parisatoti pañceva, kammadosā pakāsitā.</p>



<p class="hangnum"><a name="para3015"></a><span class="paranum">3015</span>.</p>



<p class="gatha1"> Sammukhākaraṇīyaṃ <a name="V0.0254"></a> yaṃ, taṃ karoti asammukhā;</p>



<p class="gathalast">Kammaṃ vatthuvipannaṃ taṃ, adhammanti pavuccati.</p>



<p class="hangnum"><a name="para3016"></a><span class="paranum">3016</span>.</p>



<p class="gatha1"> Asammukhākaraṇīyāni, aṭṭheva ca bhavanti hi;</p>



<p class="gathalast">Pattanikkujjanañceva, pattassukkujjanampi ca.</p>



<p class="hangnum"><a name="para3017"></a><span class="paranum">3017</span>.</p>



<p class="gatha1"> Pakāsanīyakammañca<a name="M0.0288"></a>, sekkhaummattasammuti;</p>



<p class="gathalast">Avandiyo tathā brahma-daṇḍo dūtūpasampadā.</p>



<p class="hangnum"><a name="para3018"></a><span class="paranum">3018</span>.</p>



<p class="gatha1"> Imānaṭṭha ṭhapetvāna, sesāni pana sabbaso;</p>



<p class="gathalast"><span class="bld">Sammukhākaraṇīyāni,</span> kammāni sugatobravi.</p>



<p class="hangnum"><a name="para3019"></a><span class="paranum">3019</span>.</p>



<p class="gatha1"> Ñattito pana pañceva, vipajjananayā matā;</p>



<p class="gathalast">Na parāmasati vatthuñca, saṅghaṃ puggalameva vā.</p>



<p class="hangnum"><a name="para3020"></a><span class="paranum">3020</span>.</p>



<p class="gatha1"> Na parāmasati ñattiṃ vā, pacchā ñattiṃ ṭhapeti vā;</p>



<p class="gathalast">Pañcahetehi kammāni, ñattitova vipajjare.</p>



<p class="hangnum"><a name="para3021"></a><span class="paranum">3021</span>.</p>



<p class="gatha1"> Anussāvanato pañca, kammadosā pakāsitā;</p>



<p class="gathalast">Na parāmasati vatthuṃ vā, saṅghaṃ puggalameva vā.</p>



<p class="hangnum"><a name="para3022"></a><span class="paranum">3022</span>.</p>



<p class="gatha1"> Hāpeti sāvanaṃ vāpi, sāvetasamayepi vā;</p>



<p class="gathalast">Evaṃ pana vipajjanti, anussāvanatopi ca.</p>



<p class="hangnum"><a name="para3023"></a><span class="paranum">3023</span>.</p>



<p class="gatha1"> Ekādasahi sīmāhi, sīmato kammadosatā;</p>



<p class="gathalast">Vuttā uposathe tāva, khandhake sabbaso mayā.</p>



<p class="hangnum"><a name="para3024"></a><span class="paranum">3024</span>.</p>



<p class="gatha1"> Catuvaggena kātabbe, kammappattā anāgatā;</p>



<p class="gathalast">Chando ca na panānīto, paṭikkosanti sammukhā.</p>



<p class="hangnum"><a name="para3025"></a><span class="paranum">3025</span>.</p>



<p class="gatha1"> Evaṃ tivaṅgiko doso, parisāya vasā siyā;</p>



<p class="gathalast">Āgatā kammapattā ca, chando ca na panāgato.</p>



<p class="hangnum"><a name="para3026"></a><span class="paranum">3026</span>.</p>



<p class="gatha1"> Sammukhā paṭisedhenti, dutiye catuvaggike;</p>



<p class="gathalast">Āgatā kammapattā ca, chandopi ca samāhaṭo.</p>



<p class="hangnum"><a name="para3027"></a><span class="paranum">3027</span>.</p>



<p class="gatha1"> Paṭikkosova etthatthi, tatiye catuvaggike;</p>



<p class="gathalast">Evaṃ pañcādivaggesu, saṅghesu tividhesupi.</p>



<p class="hangnum"><a name="para3028"></a><span class="paranum">3028</span>.</p>



<p class="gatha1"> Catutthikā <a name="M0.0289"></a> siyuṃ dosā, dasa dve parisāvasā;</p>



<p class="gathalast">Evaṃ dvādasadhā ettha, kammāni hi vipajjare.</p>



<p class="centered">Kammavipattikathā.</p>



<p class="subhead">Sedamocanakathā</p>



<p class="bodytext">Ka.</p>



<p class="gatha1">Soḷasaparivārassa<a name="V0.0255"></a>, parivārassa sādarā;</p>



<p class="gathalast">Suṇātha nipuṇe pañhe, gūḷhatthe bhaṇato mama.</p>



<p class="bodytext">Kha.</p>



<p class="gatha1">Divāpajjati no rattiṃ, rattiṃyeva ca no divā;</p>



<p class="gathalast">Kathañca paṭiggaṇhanto, na gaṇhanto kathaṃ pana.</p>



<p class="bodytext">Ga.</p>



<p class="gatha1">Chindantassa siyāpatti, tathevāchindatopi ca;</p>



<p class="gathalast">Chādentassa tathāpatti-na chādentassa bhikkhuno.</p>



<p class="bodytext">Gha.</p>



<p class="gatha1">Kā cāpatti samāpatti-lābhinoyeva bhikkhuno;</p>



<p class="gathalast">Asamāpattilābhissa, kā ca nāmassa sā bhave.</p>



<p class="bodytext">Ṅa.</p>



<p class="gatha1">Garukaṃ bhaṇato saccaṃ, alikaṃ bhaṇato siyuṃ;</p>



<p class="gathalast">Lahuṃ saccaṃ bhaṇantassa, musā ca bhaṇato garuṃ.</p>



<p class="bodytext">Ca.</p>



<p class="gatha1">Pavisanto ca ārāmaṃ, āpajjati na nikkhamaṃ;</p>



<p class="gathalast">Nikkhamantova āpatti, na ceva pavisaṃ pana;</p>



<p class="bodytext">Cha.</p>



<p class="gatha1">Samādiyanto asamādiyanto;</p>



<p class="gatha2">Anādiyantopi ca ādiyanto;</p>



<p class="gatha3">Dento adentopi siyā sadoso;</p>



<p class="gathalast">Tathā karontopi ca no karonto.</p>



<p class="bodytext">Ja.</p>



<p class="gatha1">Āpajjati ca dhārento, adhārento tatheva ca;</p>



<p class="gathalast">Dvinnaṃ mātā pitā sāva, kathaṃ hoti? Bhaṇāhi me.</p>



<p class="bodytext">Jha.</p>



<p class="gatha1">Ubhatobyañjanā <a name="M0.0290"></a> itthī, gabbhaṃ gaṇhāti attanā;</p>



<p class="gathalast">Gaṇhāpeti paraṃ gabbhaṃ, tasmā mātāpitā ca sā.</p>



<p class="bodytext">Ña.</p>



<p class="gatha1">Gāme vā yadi vāraññe, yaṃ paresaṃ mamāyitaṃ;</p>



<p class="gatha2">Na harantova taṃ theyyā, kathaṃ pārājiko bhave;</p>



<p class="bodytext">Ṭa.</p>



<p class="hangnum"> </p>



<p class="gatha1"> Theyyasaṃvāsako eso, liṅgasaṃvāsathenako;</p>



<p class="gathalast">Parabhaṇḍaṃ agaṇhanto, tena hoti parājito.</p>



<p class="bodytext">Ṭha.</p>



<p class="gatha1">Nāriṃ rūpavatiṃ bhikkhu, rattacitto asaññato;</p>



<p class="gathalast">Methunaṃ tāya katvāpi, na so pārājiko kathaṃ;</p>



<p class="bodytext">Ḍa.</p>



<p class="gatha1">Accharāsadisaṃ <a name="V0.0256"></a> nāriṃ, supinantena passati;</p>



<p class="gathalast">Tāya methunasaṃyoge, katepi na bhavissati.</p>



<p class="bodytext">Ḍha.</p>



<p class="gatha1">Bahiddhā gehato bhikkhu, itthī gabbhantaraṃ gatā;</p>



<p class="gathalast">Chiddaṃ gehassa nevatthi, kathaṃ methunato cuto;</p>



<p class="bodytext">Ṇa.</p>



<p class="gatha1">Antodussakuṭiṭṭhena, mātugāmena methunaṃ;</p>



<p class="gathalast">Santhatādivaseneva, katvā hoti parājito.</p>



<p class="bodytext">Ta.</p>



<p class="gatha1">Sutte ca vinayeyeva, khandhake sānulomike;</p>



<p class="gathalast">Sabbattha nipuṇā dhīrā, ime pañhe bhaṇanti te.</p>



<p class="bodytext">Tha.</p>



<p class="gatha1">Khandhake parivāre ca, vinaye sānulomike;</p>



<p class="gathalast">Ādaro karaṇīyova, paṭubhāvaṃ panicchitā.</p>



<p class="centered">Sedamocanakathā.</p>



<p class="subhead">Pakiṇṇakavinicchayakathā</p>



<p class="hangnum"><a name="para3029"></a><span class="paranum">3029</span>.</p>



<p class="gatha1"> Chattaṃ paṇṇamayaṃ kiñci, bahi anto ca sabbaso;</p>



<p class="gathalast">Pañcavaṇṇena suttena, sibbituṃ na ca vaṭṭati.</p>



<p class="hangnum"><a name="para3030"></a><span class="paranum">3030</span>.</p>



<p class="gatha1"> Chindituṃ <a name="M0.0291"></a> aḍḍhacandaṃ vā, paṇṇe makaradantakaṃ;</p>



<p class="gathalast">Ghaṭakaṃ vāḷarūpaṃ vā, lekhā daṇḍe na vaṭṭati.</p>



<p class="hangnum"><a name="para3031"></a><span class="paranum">3031</span>.</p>



<p class="gatha1"> Sibbituṃ ekavaṇṇena, chattaṃ suttena vaṭṭati;</p>



<p class="gathalast">Thiratthaṃ, pañcavaṇṇānaṃ, pañjaraṃ vā vinandhituṃ.</p>



<p class="hangnum"><a name="para3032"></a><span class="paranum">3032</span>.</p>



<p class="gatha1"> Ghaṭakaṃ vāḷarūpaṃ vā, lekhā vā pana kevalā;</p>



<p class="gathalast">Bhinditvā vāpi ghaṃsitvā, dhāretuṃ pana vaṭṭati.</p>



<p class="hangnum"><a name="para3033"></a><span class="paranum">3033</span>.</p>



<p class="gatha1"> Ahichattakasaṇṭhānaṃ, daṇḍabundamhi vaṭṭati;</p>



<p class="gathalast">Ukkiritvā katā lekhā, bandhanatthāya vaṭṭati.</p>



<p class="hangnum"><a name="para3034"></a><span class="paranum">3034</span>.</p>



<p class="gatha1"> Nānāvaṇṇehi suttehi, maṇḍanatthāya cīvaraṃ;</p>



<p class="gathalast">Samaṃ satapadādīnaṃ, sibbituṃ na ca vaṭṭati.</p>



<p class="hangnum"><a name="para3035"></a><span class="paranum">3035</span>.</p>



<p class="gatha1"> Pattassa <a name="V0.0257"></a> pariyante vā, tathā pattamukhepi vā;</p>



<p class="gathalast">Veṇiṃ saṅkhalikaṃ vāpi, karoto hoti dukkaṭaṃ.</p>



<p class="hangnum"><a name="para3036"></a><span class="paranum">3036</span>.</p>



<p class="gatha1"> Paṭṭampi gaṇṭhipāsānaṃ, aṭṭhakoṇādikaṃvidhiṃ;</p>



<p class="gathalast">Tatthagghiyagadārūpaṃ, muggarādiṃ karonti ca.</p>



<p class="hangnum"><a name="para3037"></a><span class="paranum">3037</span>.</p>



<p class="gatha1"> Tattha kakkaṭakakkhīni, uṭṭhāpenti na vaṭṭati;</p>



<p class="gathalast">Suttā ca piḷakā tattha, duviññeyyāva dīpitā.</p>



<p class="hangnum"><a name="para3038"></a><span class="paranum">3038</span>.</p>



<p class="gatha1"> Catukoṇāva vaṭṭanti, gaṇṭhipāsakapaṭṭakā;</p>



<p class="gathalast">Kaṇṇakoṇesu suttāni, ratte chindeyya cīvare.</p>



<p class="hangnum"><a name="para3039"></a><span class="paranum">3039</span>.</p>



<p class="gatha1"> Sūcikammavikāraṃ vā, aññaṃ vā pana kiñcipi;</p>



<p class="gathalast">Cīvare bhikkhunā kātuṃ, kārāpetuṃ na vaṭṭati.</p>



<p class="hangnum"><a name="para3040"></a><span class="paranum">3040</span>.</p>



<p class="gatha1"> Yo ca pakkhipati bhikkhu cīvaraṃ;</p>



<p class="gatha2">Kañjipiṭṭhakhaliallikādisu;</p>



<p class="gatha3">Vaṇṇamaṭṭhamabhipatthayaṃ paraṃ;</p>



<p class="gathalast">Tassa natthi pana mutti dukkaṭā.</p>



<p class="hangnum"><a name="para3041"></a><span class="paranum">3041</span>.</p>



<p class="gatha1"> Sūcihatthamalādīnaṃ<a name="M0.0292"></a>, karaṇe cīvarassa ca;</p>



<p class="gathalast">Tathā kiliṭṭhakāle ca, dhovanatthaṃ tu vaṭṭati.</p>



<p class="hangnum"><a name="para3042"></a><span class="paranum">3042</span>.</p>



<p class="gatha1"> Rajane pana gandhaṃ vā, telaṃ vā lākhameva vā;</p>



<p class="gathalast">Kiñci pakkhipituṃ tattha, bhikkhuno na ca vaṭṭati.</p>



<p class="hangnum"><a name="para3043"></a><span class="paranum">3043</span>.</p>



<p class="gatha1"> Saṅkhena maṇinā vāpi, aññenapi ca kenaci;</p>



<p class="gathalast">Cīvaraṃ na ca ghaṭṭeyya, ghaṃsitabbaṃ na doṇiyā.</p>



<p class="hangnum"><a name="para3044"></a><span class="paranum">3044</span>.</p>



<p class="gatha1"> Cīvaraṃ doṇiyaṃ katvā, nāpi ghaṭṭeyya muṭṭhinā;</p>



<p class="gathalast">Rattaṃ paharituṃ kiñci, hattheheva ca vaṭṭati.</p>



<p class="hangnum"><a name="para3045"></a><span class="paranum">3045</span>.</p>



<p class="gatha1"> Gaṇṭhike pana lekhā vā, piḷakā vā na vaṭṭati;</p>



<p class="gathalast">Kappabinduvikāro vā, pāḷikaṇṇikabhedato.</p>



<p class="hangnum"><a name="para3046"></a><span class="paranum">3046</span>.</p>



<p class="gatha1"> Thālakassa ca pattassa, bahi antopi vā pana;</p>



<p class="gathalast">Āraggena katā lekhā, na ca vaṭṭati kācipi.</p>



<p class="hangnum"><a name="para3047"></a><span class="paranum">3047</span>.</p>



<p class="gatha1"> Āropetvā bhamaṃ pattaṃ, majjitvā ce pacanti ca;</p>



<p class="gathalast">‘‘Maṇivaṇṇaṃ karissāma’’, iti kātuṃ na vaṭṭati.</p>



<p class="hangnum"><a name="para3048"></a><span class="paranum">3048</span>.</p>



<p class="gatha1"> Pattamaṇḍalake <a name="V0.0258"></a> kiñci, bhittikammaṃ na vaṭṭati;</p>



<p class="gathalast">Na doso koci tatthassa, kātuṃ makaradantakaṃ.</p>



<p class="hangnum"><a name="para3049"></a><span class="paranum">3049</span>.</p>



<p class="gatha1"> Na dhammakaraṇacchatte, lekhā kācipi vaṭṭati;</p>



<p class="gathalast">Kucchiyaṃ vā ṭhapetvā taṃ, lekhaṃ tu mukhavaṭṭiyaṃ.</p>



<p class="hangnum"><a name="para3050"></a><span class="paranum">3050</span>.</p>



<p class="gatha1"> Suttaṃ vā diguṇaṃ katvā, koṭṭenti ca tahiṃ tahiṃ;</p>



<p class="gathalast">Kāyabandhanasobhatthaṃ, taṃ na vaṭṭati bhikkhuno.</p>



<p class="hangnum"><a name="para3051"></a><span class="paranum">3051</span>.</p>



<p class="gatha1"> Dasāmukhe daḷhatthāya, dvīsu antesu vaṭṭati;</p>



<p class="gathalast">Mālākammalatākamma-cittikampi na vaṭṭati.</p>



<p class="hangnum"><a name="para3052"></a><span class="paranum">3052</span>.</p>



<p class="gatha1"> Akkhīni tattha dassetvā, koṭṭite pana kā kathā;</p>



<p class="gathalast">Kakkaṭakkhīni vā tattha, uṭṭhāpetuṃ na vaṭṭati.</p>



<p class="hangnum"><a name="para3053"></a><span class="paranum">3053</span>.</p>



<p class="gatha1"> Ghaṭaṃ <a name="M0.0293"></a> deḍḍubhasīsaṃ vā, makarassa mukhampi vā;</p>



<p class="gathalast">Vikārarūpaṃ yaṃ kiñci, na vaṭṭati dasāmukhe.</p>



<p class="hangnum"><a name="para3054"></a><span class="paranum">3054</span>.</p>



<p class="gatha1"> Ujukaṃ macchakaṇṭaṃ vā, maṭṭhaṃ vā pana paṭṭikaṃ;</p>



<p class="gathalast">Khajjūripattakākāraṃ, katvā vaṭṭati koṭṭitaṃ.</p>



<p class="hangnum"><a name="para3055"></a><span class="paranum">3055</span>.</p>



<p class="gatha1"> Paṭṭikā sūkarantanti, duvidhaṃ kāyabandhanaṃ;</p>



<p class="gathalast">Rajjukā dussapaṭṭādi, sabbaṃ tassānulomikaṃ.</p>



<p class="hangnum"><a name="para3056"></a><span class="paranum">3056</span>.</p>



<p class="gatha1"> Murajaṃ maddavīṇañca, deḍḍubhañca kalābukaṃ;</p>



<p class="gathalast">Rajjuyo na ca vaṭṭanti, purimā dvedasā siyuṃ.</p>



<p class="hangnum"><a name="para3057"></a><span class="paranum">3057</span>.</p>



<p class="gatha1"> Dasā pāmaṅgasaṇṭhānā, niddiṭṭhā kāyabandhane;</p>



<p class="gathalast">Ekā dviticatasso vā, vaṭṭanti na tato paraṃ.</p>



<p class="hangnum"><a name="para3058"></a><span class="paranum">3058</span>.</p>



<p class="gatha1"> Ekarajjumayaṃ vuttaṃ, muninā kāyabandhanaṃ;</p>



<p class="gathalast">Tañca pāmaṅgasaṇṭhānaṃ, ekampi ca na vaṭṭati.</p>



<p class="hangnum"><a name="para3059"></a><span class="paranum">3059</span>.</p>



<p class="gatha1"> Rajjuke ekato katvā, bahū ekāya rajjuyā;</p>



<p class="gathalast">Nirantarañhi veṭhetvā, kataṃ vaṭṭati bandhituṃ.</p>



<p class="hangnum"><a name="para3060"></a><span class="paranum">3060</span>.</p>



<p class="gatha1"> Dantakaṭṭhavisāṇaṭṭhi-lohaveḷunaḷabbhavā;</p>



<p class="gathalast">Jatusaṅkhamayāsutta-phalajā vidhakā matā.</p>



<p class="hangnum"><a name="para3061"></a><span class="paranum">3061</span>.</p>



<p class="gatha1"> Kāyabandhanavidhepi, vikāro na ca vaṭṭati;</p>



<p class="gathalast">Tattha tattha pariccheda-lekhāmattaṃ tu vaṭṭati.</p>



<p class="hangnum"><a name="para3062"></a><span class="paranum">3062</span>.</p>



<p class="gatha1"> Mālākammalatākamma-nānārūpavicittitā<a name="V0.0259"></a>;</p>



<p class="gathalast">Na ca vaṭṭati bhikkhūnaṃ, añjanī janarañjanī.</p>



<p class="hangnum"><a name="para3063"></a><span class="paranum">3063</span>.</p>



<p class="gatha1"> Tādisaṃ pana ghaṃsitvā, veṭhetvā suttakena vā;</p>



<p class="gathalast">Vaḷañjantassa bhikkhussa, na doso koci vijjati.</p>



<p class="hangnum"><a name="para3064"></a><span class="paranum">3064</span>.</p>



<p class="gatha1"> Vaṭṭā vā caturassā vā, aṭṭhaṃsā vāpi añjanī;</p>



<p class="gathalast">Vaṭṭatevāti niddiṭṭhā, vaṇṇamaṭṭhā na vaṭṭati.</p>



<p class="hangnum"><a name="para3065"></a><span class="paranum">3065</span>.</p>



<p class="gatha1"> Tathāñjanisalākāpi<a name="M0.0294"></a>, añjanithavikāya ca;</p>



<p class="gathalast">Nānāvaṇṇehi suttehi, cittakammaṃ na vaṭṭati.</p>



<p class="hangnum"><a name="para3066"></a><span class="paranum">3066</span>.</p>



<p class="gatha1"> Ekavaṇṇena suttena, sipāṭiṃ yena kenaci;</p>



<p class="gathalast">Yaṃ kiñci pana sibbetvā, vaḷañjantassa vaṭṭati.</p>



<p class="hangnum"><a name="para3067"></a><span class="paranum">3067</span>.</p>



<p class="gatha1"> Maṇikaṃ piḷakaṃ vāpi, pipphale ārakaṇṭake;</p>



<p class="gathalast">Ṭhapetuṃ pana yaṃ kiñci, na ca vaṭṭati bhikkhuno.</p>



<p class="hangnum"><a name="para3068"></a><span class="paranum">3068</span>.</p>



<p class="gatha1"> Daṇḍakepi pariccheda-lekhāmattaṃ tu vaṭṭati;</p>



<p class="gathalast">Valitvā ca nakhacchedaṃ, karontīti hi vaṭṭati.</p>



<p class="hangnum"><a name="para3069"></a><span class="paranum">3069</span>.</p>



<p class="gatha1"> Uttarāraṇiyaṃ vāpi, dhanuke pelladaṇḍake;</p>



<p class="gathalast">Mālākammādi yaṃ kiñci, vaṇṇamaṭṭhaṃ na vaṭṭati.</p>



<p class="hangnum"><a name="para3070"></a><span class="paranum">3070</span>.</p>



<p class="gatha1"> Saṇḍāse dantakaṭṭhānaṃ, tathā chedanavāsiyā;</p>



<p class="gathalast">Dvīsu passesu lohena, bandhituṃ pana vaṭṭati.</p>



<p class="hangnum"><a name="para3071"></a><span class="paranum">3071</span>.</p>



<p class="gatha1"> Tathā kattaradaṇḍepi, cittakammaṃ na vaṭṭati;</p>



<p class="gathalast">Vaṭṭalekhāva vaṭṭanti, ekā vā dvepi heṭṭhato.</p>



<p class="hangnum"><a name="para3072"></a><span class="paranum">3072</span>.</p>



<p class="gatha1"> Visāṇe nāḷiyaṃ vāpi, tathevāmaṇḍasārake;</p>



<p class="gathalast">Telabhājanake sabbaṃ, vaṇṇamaṭṭhaṃ tu vaṭṭati.</p>



<p class="hangnum"><a name="para3073"></a><span class="paranum">3073</span>.</p>



<p class="gatha1"> Pānīyassa uḷuṅkepi, doṇiyaṃ rajanassapi;</p>



<p class="gathalast">Ghaṭe phalakapīṭhepi, valayādhārakādike.</p>



<p class="hangnum"><a name="para3074"></a><span class="paranum">3074</span>.</p>



<p class="gatha1"> Tathā pattapidhāne ca, tālavaṇṭe ca bījane;</p>



<p class="gathalast">Pādapuñchaniyaṃ vāpi, sammuñjaniyameva ca.</p>



<p class="hangnum"><a name="para3075"></a><span class="paranum">3075</span>.</p>



<p class="gatha1"> Mañce bhūmatthare pīṭhe, bhisibimbohanesu ca;</p>



<p class="gathalast">Mālākammādikaṃ cittaṃ, sabbameva ca vaṭṭati.</p>



<p class="hangnum"><a name="para3076"></a><span class="paranum">3076</span>.</p>



<p class="gatha1"> Nānāmaṇimayatthambha-kavāṭadvārabhittikaṃ<a name="V0.0260"></a>;</p>



<p class="gathalast">Senāsanamanuññātaṃ, kā kathā vaṇṇamaṭṭhake.</p>



<p class="hangnum"><a name="para3077"></a><span class="paranum">3077</span>.</p>



<p class="gatha1"> Sovaṇṇiyaṃ <a name="M0.0295"></a> dvārakavāṭabaddhaṃ;</p>



<p class="gatha2">Suvaṇṇanānāmaṇibhittibhūmiṃ;</p>



<p class="gatha3">Na kiñci ekampi nisedhanīyaṃ;</p>



<p class="gathalast">Senāsanaṃ vaṭṭati sabbameva.</p>



<p class="hangnum"><a name="para3078"></a><span class="paranum">3078</span>.</p>



<p class="gatha1"> Buddhaṃ dhammañca saṅghañca, na uddissa davaṃ kare;</p>



<p class="gathalast">Mūgabbatādikaṃ neva, gaṇheyya titthiyabbataṃ.</p>



<p class="hangnum"><a name="para3079"></a><span class="paranum">3079</span>.</p>



<p class="gatha1"> Kāyaṃ vā aṅgajātaṃ vā, ūruṃ vā na tu dassaye;</p>



<p class="gathalast">Bhikkhunīnaṃ tu tā vāpi, na siñce udakādinā.</p>



<p class="hangnum"><a name="para3080"></a><span class="paranum">3080</span>.</p>



<p class="gatha1"> Vassamaññattha vuṭṭho ce, bhāgamaññattha gaṇhati;</p>



<p class="gathalast">Dukkaṭaṃ puna dātabbaṃ, gīvā naṭṭhepi jajjare.</p>



<p class="hangnum"><a name="para3081"></a><span class="paranum">3081</span>.</p>



<p class="gatha1"> Codito so sace tehi, bhikkhūhi na dadeyyataṃ;</p>



<p class="gathalast">Dhuranikkhepane tesaṃ, bhaṇḍaggheneva kāraye.</p>



<p class="hangnum"><a name="para3082"></a><span class="paranum">3082</span>.</p>



<p class="gatha1"> Akappiyasamādānaṃ, karoto hoti dukkaṭaṃ;</p>



<p class="gathalast">Davā silaṃ pavijjhanto, dukkaṭā na ca muccati.</p>



<p class="hangnum"><a name="para3083"></a><span class="paranum">3083</span>.</p>



<p class="gatha1"> Gihīgopakadānasmiṃ, na doso koci gaṇhato;</p>



<p class="gathalast">Paricchedanayo vutto, saṅghacetiyasantake.</p>



<p class="hangnum"><a name="para3084"></a><span class="paranum">3084</span>.</p>



<p class="gatha1"> Yānaṃ purisasaṃyuttaṃ, hatthavaṭṭakameva vā;</p>



<p class="gathalast">Pāṭaṅkiñca gilānassa, vaṭṭatevābhirūhituṃ.</p>



<p class="hangnum"><a name="para3085"></a><span class="paranum">3085</span>.</p>



<p class="gatha1"> Na ca bhikkhuniyā saddhiṃ, sampayojeyya kiñcipi;</p>



<p class="gathalast">Dukkaṭaṃ bhikkhuniṃ rāgā, obhāsentassa bhikkhuno.</p>



<p class="hangnum"><a name="para3086"></a><span class="paranum">3086</span>.</p>



<p class="gatha1"> Bhikkhunīnaṃ have bhikkhu, pātimokkhaṃ na uddise;</p>



<p class="gathalast">Āpattiṃ vā sace tāsaṃ, paṭiggaṇheyya dukkaṭaṃ.</p>



<p class="hangnum"><a name="para3087"></a><span class="paranum">3087</span>.</p>



<p class="gatha1"> Attano paribhogatthaṃ, dinnamaññassa kassaci;</p>



<p class="gathalast">Paribhogamakatvāva, dadato pana dukkaṭaṃ.</p>



<p class="hangnum"><a name="para3088"></a><span class="paranum">3088</span>.</p>



<p class="gatha1"> Asappāyaṃ <a name="M0.0296"></a> sace sabbaṃ, apanetumpi vaṭṭati;</p>



<p class="gathalast">Aggaṃ gahetvā dātuṃ vā, pattādīsupyayaṃ nayo.</p>



<p class="hangnum"><a name="para3089"></a><span class="paranum">3089</span>.</p>



<p class="gatha1"> Pañcavaggūpasampadā<a name="V0.0261"></a>, guṇaṅguṇaupāhanā;</p>



<p class="gathalast">Cammatthāro dhuvanhānaṃ, majjhadese na vaṭṭati.</p>



<p class="hangnum"><a name="para3090"></a><span class="paranum">3090</span>.</p>



<p class="gatha1"> Sambādhassa ca sāmantā, satthakammaṃ duvaṅgulā;</p>



<p class="gathalast">Vāritaṃ, vatthikammampi, sambādheyeva satthunā.</p>



<p class="hangnum"><a name="para3091"></a><span class="paranum">3091</span>.</p>



<p class="gatha1"> Paṇṇāni ajjukādīnaṃ, loṇaṃ vā uṇhayāguyā;</p>



<p class="gathalast">Pakkhipitvāna pākatthaṃ, cāletuṃ na ca vaṭṭati.</p>



<p class="hangnum"><a name="para3092"></a><span class="paranum">3092</span>.</p>



<p class="gatha1"> Sace parisamaññassa, upaḷāleti dukkaṭaṃ;</p>



<p class="gathalast">Tattha cādīnavaṃ tassa, vattuṃ pana ca vaṭṭati.</p>



<p class="hangnum"><a name="para3093"></a><span class="paranum">3093</span>.</p>



<p class="gatha1"> ‘‘Makkhanaṃ gūthamuttehi, gatena nhāyituṃ viya;</p>



<p class="gathalast">Kataṃ nissāya dussīlaṃ, tayā viharatā’’ti ca.</p>



<p class="hangnum"><a name="para3094"></a><span class="paranum">3094</span>.</p>



<p class="gatha1"> Bhattagge yāgupāne ca, antogāme ca vīthiyaṃ;</p>



<p class="gathalast">Andhakāre anāvajjo, ekāvatto ca byāvaṭo.</p>



<p class="hangnum"><a name="para3095"></a><span class="paranum">3095</span>.</p>



<p class="gatha1"> Sutto khādañca bhuñjanto, vaccaṃ muttampi vā karaṃ;</p>



<p class="gathalast">Vandanā terasannaṃ tu, ayuttatthena vāritā.</p>



<p class="hangnum"><a name="para3096"></a><span class="paranum">3096</span>.</p>



<p class="gatha1"> Naggo anupasampanno, nānāsaṃvāsakopi ca;</p>



<p class="gathalast">Yo pacchā upasampanno, ukkhitto mātugāmako.</p>



<p class="hangnum"><a name="para3097"></a><span class="paranum">3097</span>.</p>



<p class="gatha1"> Ekādasa abhabbā ca, garukaṭṭhā ca pañcime;</p>



<p class="gathalast">Vandato dukkaṭaṃ vuttaṃ, bāvīsati ca puggale.</p>



<p class="hangnum"><a name="para3098"></a><span class="paranum">3098</span>.</p>



<p class="gatha1"> Yo pure upasampanno, nānāsaṃvāsavuḍḍhako;</p>



<p class="gathalast">Dhammavādī ca sambuddho, vandanīyā tayo ime.</p>



<p class="hangnum"><a name="para3099"></a><span class="paranum">3099</span>.</p>



<p class="gatha1"> Tajjanādikate ettha, caturo pana puggale;</p>



<p class="gathalast">Vandatopi anāpatti, tehi kammañca kubbato.</p>



<p class="hangnum"><a name="para3100"></a><span class="paranum">3100</span>.</p>



<p class="gatha1"> Adhiṭṭhānaṃ <a name="M0.0297"></a> panekassa, dvinnaṃ vā tiṇṇameva vā;</p>



<p class="gathalast">Diṭṭhāvikammamuddiṭṭhaṃ, tato uddhaṃ nivāraṇaṃ.</p>



<p class="hangnum"><a name="para3101"></a><span class="paranum">3101</span>.</p>



<p class="gatha1"> Sandiṭṭho hoti sambhatto, jīvatālapitopi ca;</p>



<p class="gathalast">Gahitattamano hoti, vissāso pañcadhā siyā.</p>



<p class="hangnum"><a name="para3102"></a><span class="paranum">3102</span>.</p>



<p class="gatha1"> Sīladiṭṭhivipatti ca, ācārājīvasambhavā;</p>



<p class="gathalast">Vipattiyo catassova, vuttā ādiccabandhunā.</p>



<p class="hangnum"><a name="para3103"></a><span class="paranum">3103</span>.</p>



<p class="gatha1"> Tattha <a name="V0.0262"></a> appaṭikammā ca, yā ca vuṭṭhānagāminī;</p>



<p class="gathalast">Āpattiyo duve <span class="bld">sīla-vipattī</span>ti pakāsitā.</p>



<p class="hangnum"><a name="para3104"></a><span class="paranum">3104</span>.</p>



<p class="gatha1"> Antaggāhikadiṭṭhi ca, yā diṭṭhi dasavatthukā;</p>



<p class="gathalast">Ayaṃ <span class="bld">diṭṭhivipattī</span>ti, duvidhā diṭṭhi dīpitā.</p>



<p class="hangnum"><a name="para3105"></a><span class="paranum">3105</span>.</p>



<p class="gatha1"> Desanāgāminikā yā ca, pañca thullaccayādikā;</p>



<p class="gathalast">Vuttā<span class="bld">cāravipattī</span>ti, ācārakusalena sā.</p>



<p class="hangnum"><a name="para3106"></a><span class="paranum">3106</span>.</p>



<p class="gatha1"> Kuhanādippavatto hi, <span class="bld">micchājīvo</span>ti dīpito;</p>



<p class="gathalast">Ājīvapaccayāpatti, chabbidhāti pakāsitā.</p>



<p class="hangnum"><a name="para3107"></a><span class="paranum">3107</span>.</p>



<p class="gatha1"> Kammunā laddhisīmāhi, nānāsaṃvāsakā tayo;</p>



<p class="gathalast">Ukkhitto tividho kamma-nānāsaṃvāsako mato.</p>



<p class="hangnum"><a name="para3108"></a><span class="paranum">3108</span>.</p>



<p class="gatha1"> Adhammavādipakkhasmiṃ, nisinnova vicintiyaṃ;</p>



<p class="gathalast">‘‘Dhammavādī panete’’ti, uppanne pana mānase.</p>



<p class="hangnum"><a name="para3109"></a><span class="paranum">3109</span>.</p>



<p class="gatha1"> Nānāsaṃvāsako nāma, laddhiyāyaṃ pakāsito;</p>



<p class="gathalast">Tatraṭṭho pana so dvinnaṃ, kammaṃ kopeti saṅghikaṃ.</p>



<p class="hangnum"><a name="para3110"></a><span class="paranum">3110</span>.</p>



<p class="gatha1"> Bahisīmāgato sīmā-nānāsaṃvāsako mato;</p>



<p class="gathalast">Nānāsaṃvāsakā evaṃ, tayo vuttā mahesinā.</p>



<p class="hangnum"><a name="para3111"></a><span class="paranum">3111</span>.</p>



<p class="gatha1"> Cuto anupasampanno, nānāsaṃvāsakā tayo;</p>



<p class="gathalast">Bhikkhūnekādasābhabbā, asaṃvāsā ime siyuṃ.</p>



<p class="hangnum"><a name="para3112"></a><span class="paranum">3112</span>.</p>



<p class="gatha1"> Asaṃvāsassa <a name="M0.0298"></a> sabbassa, tathā kammārahassa ca;</p>



<p class="gathalast">Saṅghe ummattakādīnaṃ, paṭikkhepo na rūhati.</p>



<p class="hangnum"><a name="para3113"></a><span class="paranum">3113</span>.</p>



<p class="gatha1"> Sasaṃvāsekasīmaṭṭha-pakatattassa bhikkhuno;</p>



<p class="gathalast">Vacanena paṭikkhepo, rūhatānantarassapi.</p>



<p class="hangnum"><a name="para3114"></a><span class="paranum">3114</span>.</p>



<p class="gatha1"> Bhikkhu āpajjatāpattiṃ, ākārehi panacchahi;</p>



<p class="gathalast">Vuttā samaṇakappā ca, pañca, pañca visuddhiyo.</p>



<p class="hangnum"><a name="para3115"></a><span class="paranum">3115</span>.</p>



<p class="gatha1"> Nidānaṃ puggalaṃ vatthuṃ, vidhiṃ paññattiyā pana;</p>



<p class="gathalast">Vipattāpattanāpatti, samuṭṭhānanayampi ca.</p>



<p class="hangnum"><a name="para3116"></a><span class="paranum">3116</span>.</p>



<p class="gatha1"> Vajjakammakriyāsaññā, cittāṇattividhiṃ pana;</p>



<p class="gathalast">Tathevaṅgavidhānañca, vedanā kusalattikaṃ.</p>



<p class="hangnum"><a name="para3117"></a><span class="paranum">3117</span>.</p>



<p class="gatha1"> Sattarasavidhaṃ <a name="V0.0263"></a> etaṃ, dassetvā lakkhaṇaṃ budho;</p>



<p class="gathalast">Sikkhāpadesu yojeyya, tattha tattha yathārahaṃ.</p>



<p class="hangnum"><a name="para3118"></a><span class="paranum">3118</span>.</p>



<p class="gatha1"> <span class="bld">Nidānaṃ</span> tattha vesālī, tathā rājagahaṃ puraṃ;</p>



<p class="gathalast">Sāvatthāḷavi kosambī, sakkabhaggā pakāsitā.</p>



<p class="hangnum"><a name="para3119"></a><span class="paranum">3119</span>.</p>



<p class="gatha1"> Dasa vesāliyā vuttā, ekavīsaṃ giribbaje;</p>



<p class="gathalast">Satāni hi cha ūnāni, tīṇi sāvatthiyā siyuṃ.</p>



<p class="hangnum"><a name="para3120"></a><span class="paranum">3120</span>.</p>



<p class="gatha1"> Cha panāḷaviyaṃ vuttā, aṭṭha kosambiyaṃ katā;</p>



<p class="gathalast">Aṭṭha sakkesu paññattā, tayo bhagge pakāsitā.</p>



<p class="hangnum"><a name="para3121"></a><span class="paranum">3121</span>.</p>



<p class="gatha1"> Tevīsatividhā vuttā, sudinnadhaniyādayo;</p>



<p class="gathalast">Bhikkhūnaṃ pātimokkhasmiṃ, ādikammikapuggalā.</p>



<p class="hangnum"><a name="para3122"></a><span class="paranum">3122</span>.</p>



<p class="gatha1"> Bhikkhunīnaṃ tathā pāti-mokkhasmiṃ ādikammikā;</p>



<p class="gathalast">Thullanandādayo satta, sabbe tiṃsa bhavanti te.</p>



<p class="hangnum"><a name="para3123"></a><span class="paranum">3123</span>.</p>



<p class="gatha1"> Taruṃ <a name="M0.0299"></a> timūlaṃ navapattamenaṃ;</p>



<p class="gatha2">Dvayaṅkuraṃ sattaphalaṃ chapupphaṃ;</p>



<p class="gatha3">Jānāti yo dvippabhavaṃ dvisākhaṃ;</p>



<p class="gathalast">Jānāti paññattimasesato so.</p>



<p class="hangnum"><a name="para3124"></a><span class="paranum">3124</span>.</p>



<p class="gatha1"> Iti paramamimaṃ vinicchayaṃ;</p>



<p class="gatha2">Madhurapadatthamanākulaṃ tu yo;</p>



<p class="gatha3">Paṭhati suṇati pucchate ca so;</p>



<p class="gathalast">Bhavatupālisamo vinicchaye.</p>



<p class="centered">Iti vinayavinicchaye pakiṇṇakavinicchayakathā samattā.</p>



<p class="subhead">Kammaṭṭhānabhāvanāvidhānakathā</p>



<p class="hangnum"><a name="para3125"></a><span class="paranum">3125</span>.</p>



<p class="gatha1"> Pāmokkhe pātimokkhasmiṃ, mukhe mokkhappavesane;</p>



<p class="gathalast">Sabbadukkhakkhaye vutte, vuttamevitarattayaṃ.</p>



<p class="hangnum"><a name="para3126"></a><span class="paranum">3126</span>.</p>



<p class="gatha1"> Idaṃ <a name="V0.0264"></a> catubbidhaṃ sīlaṃ, ñatvā tattha patiṭṭhito;</p>



<p class="gathalast">Samādhiṃ puna bhāvetvā, paññāya parimuccati.</p>



<p class="hangnum"><a name="para3127"></a><span class="paranum">3127</span>.</p>



<p class="gatha1"> Dasānussatiyo vuttā, kasiṇā ca dasāsubhā;</p>



<p class="gathalast">Catasso appamaññāyo, tathāruppā paradvayaṃ.</p>



<p class="hangnum"><a name="para3128"></a><span class="paranum">3128</span>.</p>



<p class="gatha1"> Iccevaṃ pana sabbampi, cattālīsavidhaṃ siyā;</p>



<p class="gathalast">Kammaṭṭhānaṃ samuddiṭṭhaṃ, mammaṭṭhānaṃ manobhuno.</p>



<p class="hangnum"><a name="para3129"></a><span class="paranum">3129</span>.</p>



<p class="gatha1"> Upacārappanāto ca, jhānabhedā atikkamā;</p>



<p class="gathalast">Vaḍḍhanāvaḍḍhanā cāpi, tathārammaṇabhūmito.</p>



<p class="hangnum"><a name="para3130"></a><span class="paranum">3130</span>.</p>



<p class="gatha1"> Gahaṇā paccayā bhiyyo, tathā cariyānukūlato;</p>



<p class="gathalast">Viseso ayametesu, viññātabbo vibhāvinā.</p>



<p class="hangnum"><a name="para3131"></a><span class="paranum">3131</span>.</p>



<p class="gatha1"> Aṭṭhānussatiyo <a name="M0.0300"></a> saññā-vavatthānañca tatthime;</p>



<p class="gathalast">Upacāravahā, sesā, tiṃsa jhānavahā matā.</p>



<p class="hangnum"><a name="para3132"></a><span class="paranum">3132</span>.</p>



<p class="gatha1"> Paṭhamajjhānikā tattha, asubhā kāyagatāsati;</p>



<p class="gathalast">Ānāpānañca kasiṇā, catukkajjhānikā ime.</p>



<p class="hangnum"><a name="para3133"></a><span class="paranum">3133</span>.</p>



<p class="gatha1"> Tikajjhānāni tissova, appamaññātha pacchimā;</p>



<p class="gathalast">Cattāropi ca āruppā, catutthajjhānikā matā.</p>



<p class="hangnum"><a name="para3134"></a><span class="paranum">3134</span>.</p>



<p class="gatha1"> Atikkamo dvidhā vutto, aṅgārammaṇatopi ca;</p>



<p class="gathalast">Catukkatikajhānesu, aṅgātikkamatā matā.</p>



<p class="hangnum"><a name="para3135"></a><span class="paranum">3135</span>.</p>



<p class="gatha1"> Catutthā appamaññāpi, aṅgātikkamato siyā;</p>



<p class="gathalast">Ārammaṇamatikkamma, āruppā pana jāyare.</p>



<p class="hangnum"><a name="para3136"></a><span class="paranum">3136</span>.</p>



<p class="gatha1"> Kasiṇāni dasevettha, vaḍḍhetabbāni yoginā;</p>



<p class="gathalast">Sesaṃ pana ca sabbampi, na vaḍḍhetabbameva taṃ.</p>



<p class="hangnum"><a name="para3137"></a><span class="paranum">3137</span>.</p>



<p class="gatha1"> Nimittārammaṇā tattha, kasiṇā ca dasāsubhā;</p>



<p class="gathalast">Kāye satānāpānañca, bāvīsati bhavantime.</p>



<p class="hangnum"><a name="para3138"></a><span class="paranum">3138</span>.</p>



<p class="gatha1"> Sesānussatiyo aṭṭha, saññā dhātuvavatthanaṃ;</p>



<p class="gathalast">Viññāṇaṃ nevasaññā ca, dasa dve bhāvagocarā.</p>



<p class="hangnum"><a name="para3139"></a><span class="paranum">3139</span>.</p>



<p class="gatha1"> Catasso appamaññāyo, dve ca āruppamānasā;</p>



<p class="gathalast">Ime dhammā viniddiṭṭhā, cha navattabbagocarā.</p>



<p class="hangnum"><a name="para3140"></a><span class="paranum">3140</span>.</p>



<p class="gatha1"> Dasāsubhā <a name="V0.0265"></a> paṭikkūla-saññā kāyagatāsati;</p>



<p class="gathalast">Devesu na pavattanti, dvādasevāti bhūmito.</p>



<p class="hangnum"><a name="para3141"></a><span class="paranum">3141</span>.</p>



<p class="gatha1"> Tāni dvādasa bhiyyo ca, ānāpānasatīpi ca;</p>



<p class="gathalast">Sabbaso terasa vāpi, brahmaloke na jāyare.</p>



<p class="hangnum"><a name="para3142"></a><span class="paranum">3142</span>.</p>



<p class="gatha1"> Ṭhapetvā caturāruppe, arūpāvacare kira;</p>



<p class="gathalast">Aññe pana na jāyanti, sabbe jāyanti mānuse.</p>



<p class="hangnum"><a name="para3143"></a><span class="paranum">3143</span>.</p>



<p class="gatha1"> Catutthaṃ kasiṇaṃ hitvā, kasiṇā ca dasāsubhā;</p>



<p class="gathalast">Diṭṭheneva gahetabbā, pubbabhāge bhavanti te.</p>



<p class="hangnum"><a name="para3144"></a><span class="paranum">3144</span>.</p>



<p class="gatha1"> Ānāpānañca <a name="M0.0301"></a> phuṭṭhena, diṭṭhena tacapañcakaṃ;</p>



<p class="gathalast">Māluto diṭṭhaphuṭṭhena, sutena cettha sesakaṃ.</p>



<p class="hangnum"><a name="para3145"></a><span class="paranum">3145</span>.</p>



<p class="gatha1"> Ākāsakasiṇañcettha, ṭhapetvā kasiṇā nava;</p>



<p class="gathalast">Paṭhamāruppacittassa, paccayā pana jāyare.</p>



<p class="hangnum"><a name="para3146"></a><span class="paranum">3146</span>.</p>



<p class="gatha1"> Bhavanti hi abhiññāṇaṃ, kasiṇāni dasāpi ca;</p>



<p class="gathalast">Tissopi appamaññāyo, catutthassa tu paccayā.</p>



<p class="hangnum"><a name="para3147"></a><span class="paranum">3147</span>.</p>



<p class="gatha1"> Heṭṭhimaheṭṭhimāruppaṃ, parassa ca parassa ca;</p>



<p class="gathalast">Nevasaññā nirodhassa, paccayoti pakāsitā.</p>



<p class="hangnum"><a name="para3148"></a><span class="paranum">3148</span>.</p>



<p class="gatha1"> Sabbe sukhavihārassa, bhavanissaraṇassa ca;</p>



<p class="gathalast">Tathā bhavasukhānañca, paccayāti ca dīpitā.</p>



<p class="hangnum"><a name="para3149"></a><span class="paranum">3149</span>.</p>



<p class="gatha1"> Asubhā dasa viññeyyā, tathā kāyagatāsati;</p>



<p class="gathalast">Anukūlā ime rāga-caritassa visesato.</p>



<p class="hangnum"><a name="para3150"></a><span class="paranum">3150</span>.</p>



<p class="gatha1"> Catasso appamaññāyo, savaṇṇakasiṇā tathā;</p>



<p class="gathalast">Anukūlā ime dosa-caritassa pakāsitā.</p>



<p class="hangnum"><a name="para3151"></a><span class="paranum">3151</span>.</p>



<p class="gatha1"> Vitakkacaritassāpi, mohappakatinopi ca;</p>



<p class="gathalast">Ānāpānasatekāva, sappāyāti vibhāvitā.</p>



<p class="hangnum"><a name="para3152"></a><span class="paranum">3152</span>.</p>



<p class="gatha1"> Saññā ceva vavatthānaṃ, maraṇūpasame sati;</p>



<p class="gathalast">Paññāpakatino ete, anukūlāti dīpitā.</p>



<p class="hangnum"><a name="para3153"></a><span class="paranum">3153</span>.</p>



<p class="gatha1"> Ādianussaticchakkaṃ, saddhācaritavaṇṇitaṃ;</p>



<p class="gathalast">Āruppā kasiṇā sesā, dasa sabbānurūpakā.</p>



<p class="hangnum"><a name="para3154"></a><span class="paranum">3154</span>.</p>



<p class="gatha1"> Evaṃ <a name="V0.0266"></a> pabhedato ñatvā, kammaṭṭhānāni paṇḍito;</p>



<p class="gathalast">Cariyāyānukūlaṃ tu, tesu yaṃ attano pana.</p>



<p class="hangnum"><a name="para3155"></a><span class="paranum">3155</span>.</p>



<p class="gatha1"> Taṃ gahetvāna medhāvī, daḷhaṃ kalyāṇamittako;</p>



<p class="gathalast">Ucchedaṃ palibodhānaṃ, katvā paṭhamameva ca.</p>



<p class="hangnum"><a name="para3156"></a><span class="paranum">3156</span>.</p>



<p class="gatha1"> Anurūpe vasantena, vihāre dosavajjite;</p>



<p class="gathalast">Bhāvetvā paṭhamādīni, jhānāni pana sabbaso.</p>



<p class="hangnum"><a name="para3157"></a><span class="paranum">3157</span>.</p>



<p class="gatha1"> Tato <a name="M0.0302"></a> vuṭṭhāya sappañño, jhānamhā paṭhamādito;</p>



<p class="gathalast">Nāmarūpavavatthānaṃ, katvā kaṅkhaṃ vitīriya.</p>



<p class="hangnum"><a name="para3158"></a><span class="paranum">3158</span>.</p>



<p class="gatha1"> Upaklese amaggoti, dasobhāsādayo pana;</p>



<p class="gathalast">Maggo vipassanāñāṇaṃ, iti jānāti paṇḍito.</p>



<p class="hangnum"><a name="para3159"></a><span class="paranum">3159</span>.</p>



<p class="gatha1"> Tiṇṇaṃ tesaṃ vavatthāne, kate ettāvatā pana;</p>



<p class="gathalast">Tiṇṇaṃ pana ca saccānaṃ, vavatthānaṃ kataṃ siyā.</p>



<p class="hangnum"><a name="para3160"></a><span class="paranum">3160</span>.</p>



<p class="gatha1"> Udayabbayabhaṅgā ca, bhayādīnavanibbidā;</p>



<p class="gathalast">Muñcitukamyatāñāṇaṃ, paṭisaṅkhānupassanā.</p>



<p class="hangnum"><a name="para3161"></a><span class="paranum">3161</span>.</p>



<p class="gatha1"> Saṅkhārupekkhāñāṇañca, navamaṃ saccānulomikaṃ;</p>



<p class="gathalast">Ayaṃ ‘‘paṭipadāñāṇa-dassana’’nti pakāsitā.</p>



<p class="hangnum"><a name="para3162"></a><span class="paranum">3162</span>.</p>



<p class="gatha1"> Tato gotrabhucittassa, samanantarameva ca;</p>



<p class="gathalast">Santimārammaṇaṃ katvā, jāyate ñāṇadassanaṃ.</p>



<p class="hangnum"><a name="para3163"></a><span class="paranum">3163</span>.</p>



<p class="gatha1"> ‘‘Ñāṇadassanasuddhī’’ti, idaṃ ñāṇaṃ pakāsitaṃ;</p>



<p class="gathalast">Paccavekkhaṇapariyantaṃ, phalaṃ tassānujāyate.</p>



<p class="hangnum"><a name="para3164"></a><span class="paranum">3164</span>.</p>



<p class="gatha1"> Teneva ca upāyena, bhāvento so punappunaṃ;</p>



<p class="gathalast">Pāpuṇāti yathā bhikkhu, sesamaggaphalāni ca.</p>



<p class="hangnum"><a name="para3165"></a><span class="paranum">3165</span>.</p>



<p class="gatha1"> Iccevamaccantamavecca dhammaṃ;</p>



<p class="gatha2">Viddhaṃsayitvākusalaṃ asesaṃ;</p>



<p class="gatha3">Visosayitvāna tayo bhave so;</p>



<p class="gathalast">Upeti santiṃ nirupādisesaṃ.</p>



<p class="hangnum"><a name="para3166"></a><span class="paranum">3166</span>.</p>



<p class="gatha1"> Viññāsakkamato vāpi, pubbāparavasena vā;</p>



<p class="gathalast">Yadi akkharabandhe vā, ayuttaṃ viya dissati.</p>



<p class="hangnum"><a name="para3167"></a><span class="paranum">3167</span>.</p>



<p class="gatha1"> Taṃ <a name="V0.0267"></a> tathā na gahetabbaṃ, gahetabbamadosato;</p>



<p class="gathalast">Mayā upaparikkhitvā, katattā pana sabbaso.</p>



<p class="hangnum"><a name="para3168"></a><span class="paranum">3168</span>.</p>



<p class="gatha1"> Seṭṭhassa <a name="M0.0303"></a> coḷaraṭṭhassa, nābhibhūte nirākule;</p>



<p class="gathalast">Sabbassa pana lokassa, gāme sampiṇḍite viya.</p>



<p class="hangnum"><a name="para3169"></a><span class="paranum">3169</span>.</p>



<p class="gatha1"> Kadalīsālatālucchu-nāḷikeravanākule;</p>



<p class="gathalast">Kamaluppalasañchanna-salilāsayasobhite.</p>



<p class="hangnum"><a name="para3170"></a><span class="paranum">3170</span>.</p>



<p class="gatha1"> Kāverijalasampāta-paribhūtamahītale;</p>



<p class="gathalast">Iddhe sabbaṅgasampanne, maṅgale bhūtamaṅgale.</p>



<p class="hangnum"><a name="para3171"></a><span class="paranum">3171</span>.</p>



<p class="gatha1"> Pavarākārapākāra-parikhāparivārite;</p>



<p class="gathalast">Vihāre veṇhudāsassa, dassanīye manorame.</p>



<p class="hangnum"><a name="para3172"></a><span class="paranum">3172</span>.</p>



<p class="gatha1"> Tīrantaruhavātira-tarurājavirājite;</p>



<p class="gathalast">Nānādijagaṇārāme, nānārāmamanorame.</p>



<p class="hangnum"><a name="para3173"></a><span class="paranum">3173</span>.</p>



<p class="gatha1"> Cārupaṅkajasaṃkiṇṇa-taḷākasamalaṅkate;</p>



<p class="gathalast">Surasodakasampuṇṇa-varakūpopasobhite.</p>



<p class="hangnum"><a name="para3174"></a><span class="paranum">3174</span>.</p>



<p class="gatha1"> Vicitravipulaccugga-varamaṇḍapamaṇḍite;</p>



<p class="gathalast">Āvāsehi canekehi, accantamupasobhite.</p>



<p class="hangnum"><a name="para3175"></a><span class="paranum">3175</span>.</p>



<p class="gatha1"> Uppatena ca thūpena, bhetvāva dharaṇītalaṃ;</p>



<p class="gathalast">Jitvāvāvahasantena, kelāsasikharaṃ kharaṃ.</p>



<p class="hangnum"><a name="para3176"></a><span class="paranum">3176</span>.</p>



<p class="gatha1"> Saradambudasaṅkāse, dassanīye samussite;</p>



<p class="gathalast">Pasādajanane ramme, pāsāde vasatā mayā.</p>



<p class="hangnum"><a name="para3177"></a><span class="paranum">3177</span>.</p>



<p class="gatha1"> Vuttassa buddhasīhena, vinayassa vinicchayo;</p>



<p class="gathalast">Buddhasīhaṃ samuddissa, mama saddhivihārikaṃ.</p>



<p class="hangnum"><a name="para3178"></a><span class="paranum">3178</span>.</p>



<p class="gatha1"> Katoyaṃ pana bhikkhūnaṃ, hitatthāya samāsato;</p>



<p class="gathalast">Vinayassāvabodhatthaṃ, sukhenevācirena ca.</p>



<p class="hangnum"><a name="para3179"></a><span class="paranum">3179</span>.</p>



<p class="gatha1"> Accutaccutavikkante, kalambakulanandane;</p>



<p class="gathalast">Mahiṃ samanusāsante, āraddho ca samāpito.</p>



<p class="hangnum"><a name="para3180"></a><span class="paranum">3180</span>.</p>



<p class="gatha1"> Yathā siddhimayaṃ patto, antarāyaṃ vinā tathā;</p>



<p class="gathalast">Sabbe sijjhantu saṅkappā, sattānaṃ dhammasaṃyutā.</p>



<p class="hangnum"><a name="para3181"></a><span class="paranum">3181</span>.</p>



<p class="gatha1"> Yāva <a name="M0.0304"></a><a name="V0.0268"></a> tiṭṭhati lokasmiṃ, mandāro cārukandaro;</p>



<p class="gathalast">Tāva tiṭṭhatu buddhassa, sāsanaṃ kalisāsanaṃ.</p>



<p class="hangnum"><a name="para3182"></a><span class="paranum">3182</span>.</p>



<p class="gatha1"> Kāle sammā pavassantu, vassaṃ vassavalāhakā;</p>



<p class="gathalast">Pālayantu mahīpālā, dhammato sakalaṃ mahiṃ.</p>



<p class="hangnum"><a name="para3183"></a><span class="paranum">3183</span>.</p>



<p class="gatha1"> Imaṃ sārabhūtaṃ hitaṃ atthayuttaṃ;</p>



<p class="gatha2">Karontena pattaṃ mayā yaṃ tu puññaṃ;</p>



<p class="gatha3">Ayaṃ tena loko munindappayātaṃ;</p>



<p class="gathalast">Sivaṃ vītasokaṃ puraṃ pāpuṇātu.</p>



<p class="centered">Iti vinayavinicchaye kammaṭṭhānabhāvanāvidhānakathā</p>



<p class="bodytext">Samattā.</p>



<p class="bodytext">Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena <span class="bld">buddhadattena</span> racitoyaṃ vinayavinicchayo.</p>



<p class="centered">Vinayavinicchayo samatto.</p>



<p class="centered"> Namo tassa bhagavato arahato sammāsambuddhassa</p>



<p class="chapter">Uttaravinicchayo</p>



<p class="subsubhead">Ganthārambhakathā</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Sabbasattuttamaṃ <a name="M0.0305"></a><a name="V0.0269"></a> dhīraṃ, vanditvā sirasā jinaṃ;</p>



<p class="gathalast">Dhammañcādhammaviddhaṃsaṃ, gaṇamaṅgaṇanāsanaṃ.</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Yo mayā racito sāro, vinayassa vinicchayo;</p>



<p class="gathalast">Tassa dāni karissāmi, sabbānuttaramuttaraṃ.</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Bhaṇato paṭhato payuñjato;</p>



<p class="gatha2">Suṇato cintayato panuttaraṃ;</p>



<p class="gatha3">Paramaṃ abuddha buddhivaḍḍhanaṃ;</p>



<p class="gathalast">Vadato me niratā nibodhatha.</p>



<p class="chapter">Mahāvibhaṅgasaṅgahakathā</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Methunaṃ <a name="V0.0270"></a> paṭisevanto, kati āpattiyo phuse;</p>



<p class="gathalast">Methunaṃ paṭisevanto, tisso āpattiyo phuse.</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Bhave pārājikaṃ khette, yebhuyyakkhāyite pana;</p>



<p class="gathalast">Thullaccayaṃ mukhe vaṭṭa-kate vuttaṃ tu dukkaṭaṃ.</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Adinnaṃ ādiyanto yo;</p>



<p class="gatha2">Kati āpattiyo phuse;</p>



<p class="gatha3">Adinnaṃ ādiyanto so;</p>



<p class="gathalast">Tisso āpattiyo phuse.</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Pañcamāsagghane <a name="M0.0306"></a> vāpi, adhike vā parājayo;</p>



<p class="gathalast">Māse vā dukkaṭaṃ ūne, majjhe thullaccayaṃ tato.</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Manussajātiṃ mārento;</p>



<p class="gatha2">Kati āpattiyo phuse;</p>



<p class="gatha3">Manussajātiṃ mārento;</p>



<p class="gathalast">Tisso āpattiyo phuse.</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Manussamuddissopātaṃ, khaṇane dukkaṭaṃ siyā;</p>



<p class="gathalast">Dukkhe thullaccayaṃ jāte, mate pārājikaṃ siyā.</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Asantaṃ uttariṃ dhammaṃ, vadamattūpanāyikaṃ;</p>



<p class="gathalast">Kati āpajjatāpattī? Tisso āpattiyo phuse.</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Asantaṃ uttariṃ dhammaṃ, bhaṇantassa parājayo;</p>



<p class="gathalast">Thullaccayaṃ pariyāye, ñāte, no ce tu dukkaṭaṃ.</p>



<p class="centered">Pārājikakathā.</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Bhaṇa sukkaṃ vimocento;</p>



<p class="gatha2">Kati āpattiyo phuse;</p>



<p class="gatha3">Suṇa <a name="V0.0271"></a> sukkaṃ vimocento;</p>



<p class="gathalast">Tisso āpattiyo phuse.</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Garukaṃ yadi ceteti, upakkamati muccati;</p>



<p class="gathalast">Dvaṅge thullaccayaṃ vuttaṃ, payoge dukkaṭaṃ siyā.</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Ito paṭṭhāya muñcitvā, pañhāpucchanamattakaṃ;</p>



<p class="gathalast">Vissajjanavaseneva, hoti atthavinicchayo.</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Itthiyā kāyasaṃsagge, tisso āpattiyo phuse;</p>



<p class="gathalast">Āmasantassa kāyena, kāyaṃ tu garukaṃ siyā.</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Kāyena kāyabaddhaṃ tu, phusaṃ thullaccayaṃ phuse;</p>



<p class="gathalast">Paṭibaddhena kāyena, paṭibaddhe tu dukkaṭaṃ.</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Itthiṃ <a name="M0.0307"></a> duṭṭhullavācāhi, tisso obhāsato siyuṃ;</p>



<p class="gathalast">Vaṇṇāvaṇṇaṃ vadaṃ dvinnaṃ, maggānaṃ garukaṃ phuse.</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Vaṇṇādibhaññe ādissa, ubbhajāṇumadhakkhakaṃ;</p>



<p class="gathalast">Hoti thullaccayaṃ, kāya-paṭibaddhe tu dukkaṭaṃ.</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Attakāmacariyāya, vadato vaṇṇamitthiyā;</p>



<p class="gathalast">Santike garukaṃ hoti, sace jānāti sā pana.</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Santike paṇḍakassāpi, tassa thullaccayaṃ siyā;</p>



<p class="gathalast">Tiracchānagatassāpi, santike dukkaṭaṃ mataṃ.</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Paṭiggaṇhanavīmaṃsā, paccāharaṇakattike;</p>



<p class="gathalast">Sañcarittaṃ samāpanne, garukaṃ niddise budho.</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Tassa dvaṅgasamāyoge, hoti thullaccayaṃ tathā;</p>



<p class="gathalast">Aṅge sati panekasmiṃ, hoti āpatti dukkaṭaṃ.</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Saṃyācikāya ca kuṭiṃ;</p>



<p class="gatha2">Vihārañca mahallakaṃ;</p>



<p class="gatha3">Kārāpeti sace bhikkhu;</p>



<p class="gathalast">Tisso āpattiyo phuse.</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Payoge dukkaṭaṃ vuttaṃ, ekapiṇḍe anāgate;</p>



<p class="gathalast">Hoti thullaccayaṃ, tasmiṃ, piṇḍe garukamāgate.</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Pārājikena <a name="V0.0272"></a> dhammena, bhikkhuṃ amūlakenidha;</p>



<p class="gathalast">Anuddhaṃseti yo tassa, tisso āpattiyo siyuṃ.</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Okāsaṃ na ca kāretvā, hutvā cāvanacetano;</p>



<p class="gathalast">Sace codeti saṅghādi-sesena saha dukkaṭaṃ.</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Okāsaṃ pana kāretvā, hutvā akkosacetano;</p>



<p class="gathalast">Codeti omasavāde, pācittiṃ paridīpaye.</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Anantarasamānova<a name="M0.0308"></a>, navame aññabhāgiye;</p>



<p class="gathalast">Sabbo āpattibhedo hi, natthi kāci visesatā.</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Saṅghassa bhedako bhikkhu, yāvatatiyakaṃ pana;</p>



<p class="gathalast">Samanubhāsanāyeva, gāhaṃ na paṭinissajaṃ.</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Ñattiyā dukkaṭaṃ, dvīhi, kammavācāhi thullataṃ;</p>



<p class="gathalast">Kammavācāya osāne, āpatti garukaṃ siyā.</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Bhedānuvattake ceva, dubbace kuladūsake;</p>



<p class="gathalast">Saṅghabhedakatulyova, hoti āpattinicchayo.</p>



<p class="centered">Saṅghādisesakathā.</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Atikkamanto atirekacīvaraṃ;</p>



<p class="gatha2">Dasāhamāpajjati ekameva;</p>



<p class="gatha3">Nissaggipācittiyamekarattiṃ;</p>



<p class="gathalast">Ticīvarenāpi vinā vasanto.</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Māsaṃ atikkamanto hi, gahetvā kālacīvaraṃ;</p>



<p class="gathalast">Ekaṃ āpajjatāpattiṃ, nissaggiyamudīritaṃ.</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Aññātikāya yaṃ kiñci;</p>



<p class="gatha2">Purāṇacīvaraṃ pana;</p>



<p class="gatha3">Dhovāpeti sace tassa;</p>



<p class="gathalast">Honti āpattiyo duve.</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Dhovāpeti payogasmiṃ, dukkaṭaṃ samudāhaṭaṃ;</p>



<p class="gathalast">Nissaggiyāva pācitti, hoti dhovāpite pana.</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Aññātikāya <a name="V0.0273"></a> hatthamhā, cīvaraṃ paṭigaṇhato;</p>



<p class="gathalast">Gahaṇe dukkaṭaṃ vuttaṃ, pācitti gahite siyā.</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Aññātakaṃ gahapatiṃ, gahapatānimeva vā;</p>



<p class="gathalast">Cīvaraṃ viññāpento dve, bhikkhu āpattiyo phuse.</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Viññāpeti <a name="M0.0309"></a> payogasmiṃ, dukkaṭaṃ parikittitaṃ;</p>



<p class="gathalast">Viññāpite ca nissaggi, pācitti pariyāputā.</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Bhikkhu cīvaramaññātiṃ, viññāpento taduttariṃ;</p>



<p class="gathalast">Payoge dukkaṭaṃ, viññā-pite nissaggiyaṃ phuse.</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Aññātakaṃ kañci upāsakaṃ vā;</p>



<p class="gatha2">Upāsikaṃ vā upasaṅkamitvā;</p>



<p class="gatha3">Pubbeva hutvā pana appavārito;</p>



<p class="gathalast">Vatthe vikappaṃ paṭipajjamāno.</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Duve āpajjatāpattī, payoge dukkaṭaṃ siyā;</p>



<p class="gathalast">Vikappaṃ pana āpanne, nissaggiyamudīritaṃ.</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Aññātiṃ upasaṅkamma, pubbeyevappavārito;</p>



<p class="gathalast">Vikappaṃ cīvare bhikkhu, āpajjanto duve phuse.</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Tathātirekatikkhattuṃ, codanāya ca bhikkhu ce;</p>



<p class="gathalast">Gantvātirekachakkhattuṃ, ṭhānenapi ca cīvaraṃ.</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Nipphādeti sace tassa, honti āpattiyo duve;</p>



<p class="gathalast">Payoge dukkaṭaṃ, tassa, lābhe nissaggiyaṃ siyā.</p>



<p class="centered">Kathinavaggo paṭhamo.</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Dosā kosiyavaggassa, dvedveādīsu pañcasu;</p>



<p class="gathalast">Payoge dukkaṭaṃ vuttaṃ, lābhe nissaggiyaṃ siyā.</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Gahetveḷakalomāni, tiyojanamatikkamaṃ;</p>



<p class="gathalast">Dukkaṭaṃ paṭhame pāde, nissaggiṃ dutiye phuse.</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Bhikkhu bhikkhuniyaññāya, dhovāpeteḷalomakaṃ;</p>



<p class="gathalast">Payoge dukkaṭaṃ, tassa, dhote nissaggiyaṃ siyā.</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Rūpiyaṃ <a name="M0.0310"></a><a name="V0.0274"></a> paṭigaṇhanto, dve panāpattiyo phuse;</p>



<p class="gathalast">Payoge dukkaṭaṃ vuttaṃ, nissaggi gahite siyā.</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Nānākāraṃ samāpajjaṃ, saṃvohārañca rūpiye;</p>



<p class="gathalast">Samāpanne ca nissaggiṃ, payoge dukkaṭaṃ phuse.</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Nānappakārakaṃ bhikkhu, āpajje kayavikkayaṃ;</p>



<p class="gathalast">Payoge dukkaṭaṃ, tasmiṃ, kate nissaggiyaṃ phuse.</p>



<p class="centered">Kosiyavaggo dutiyo.</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Pattaṃ atikkamentassa, dasāhamatirekakaṃ;</p>



<p class="gathalast">Tassa nissaggiyāpatti, hoti ekāva bhikkhuno.</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Apañcabandhane patte, vijjamānepi bhikkhuno;</p>



<p class="gathalast">Aññaṃ pana navaṃ pattaṃ, cetāpeti sace pana.</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Dve panāpattiyo bhikkhu, āpajjati, na saṃsayo;</p>



<p class="gathalast">Payoge dukkaṭaṃ, tassa, lābhe nissaggiyaṃ phuse.</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Paṭiggahetvā bhesajjaṃ, sattāhaṃ yo atikkame;</p>



<p class="gathalast">Ekaṃ nissaggiyāpattiṃ, āpajjati hi so pana.</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Akāle pariyesanto, vassasāṭikacīvaraṃ;</p>



<p class="gathalast">Payoge dukkaṭaṃ, tassa, lābhe nissaggiyaṃ phuse.</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Bhikkhuno cīvaraṃ datvā, acchindanto duve phuse;</p>



<p class="gathalast">Payoge dukkaṭaṃ vuttaṃ, haṭe nissaggiyaṃ siyā.</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Viññāpetvā sayaṃ suttaṃ, tantavāyehi cīvaraṃ;</p>



<p class="gathalast">Vāyāpeti sace bhikkhu, dve panāpattiyo phuse.</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Yo panaññātakasseva, tantavāye samecca ce;</p>



<p class="gathalast">Vikappaṃ cīvare bhikkhu, āpajjaṃ appavārito.</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Dve <a name="M0.0311"></a> panāpattiyo so hi, āpajjati, na saṃsayo;</p>



<p class="gathalast">Payoge dukkaṭaṃ, tassa, lābhe nissaggiyaṃ siyā.</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Paṭiggahetvā acceka-saññitaṃ pana cīvaraṃ;</p>



<p class="gathalast">Kālaṃ atikkamento taṃ, ekaṃ nissaggiyaṃ phuse.</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Tiṇṇamaññataraṃ <a name="V0.0275"></a> vatthaṃ, nidahitvā gharedhikaṃ;</p>



<p class="gathalast">Chārattato vinā tena, vasaṃ nissaggiyaṃ phuse.</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Jānaṃ pariṇataṃ lābhaṃ, saṅghikaṃ attano pana;</p>



<p class="gathalast">Pariṇāmeti ce bhikkhu, dve panāpattiyo phuse.</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Payoge dukkaṭaṃ hoti, nissaggi pariṇāmite;</p>



<p class="gathalast">Sabbattha appanāvāra-parihāni katā mayā.</p>



<p class="centered">Pattavaggo tatiyo.</p>



<p class="centered">Tiṃsanissaggiyakathā.</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Vadantassa musāvādaṃ, pañca āpattiyo siyuṃ;</p>



<p class="gathalast">Manussuttaridhamme tu, abhūtasmiṃ parājayo.</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Codanāya garuṃ bhikkhuṃ, amūlantimavatthunā;</p>



<p class="gathalast">Pariyāyavacane ñāte, thullaccayamudīritaṃ.</p>



<p class="hangnum"><a name="para66"></a><span class="paranum">66</span>.</p>



<p class="gatha1"> No ce paṭivijānāti, dukkaṭaṃ samudāhaṭaṃ;</p>



<p class="gathalast">Sampajānamusāvāde, pācitti paridīpitā.</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Āpattiyo duve vuttā, bhikkhussomasato pana;</p>



<p class="gathalast">Pācitti upasampannaṃ, dukkaṭaṃ itaraṃ siyā.</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Pesuññaharaṇe dvepi, honti, pācittiyaṃ pana;</p>



<p class="gathalast">Upasampannapesuññe, sese āpatti dukkaṭaṃ.</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Padasonupasampannaṃ<a name="M0.0312"></a>, dhammaṃ vāceti ce duve;</p>



<p class="gathalast">Payoge dukkaṭaṃ, pāde, pāde pācittiyaṃ siyā.</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Tirattānupasampanna-sahaseyyāya uttariṃ;</p>



<p class="gathalast">Payoge dukkaṭaṃ vuttaṃ, panne pācittiyaṃ siyā.</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Kappeti mātugāmena, sahaseyyaṃ sace pana;</p>



<p class="gathalast">Dve so āpajjatāpattī, rattiyaṃ dukkaṭādayo.</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Uddhaṃ chappañcavācāhi, dhammaṃ deseti itthiyā;</p>



<p class="gathalast">Payoge dukkaṭaṃ, pāde, pāde pācittiyaṃ siyā.</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Bhūtaṃ <a name="V0.0276"></a> anupasampanne, manussuttaridhammakaṃ;</p>



<p class="gathalast">Āroceti sace tassa, honti dve dukkaṭādayo.</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Vadaṃ anupasampanne, duṭṭhullāpattimaññato;</p>



<p class="gathalast">Payoge dukkaṭaṃ tassa, pācittārocite siyā.</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Pathaviṃ khaṇato tassa, payoge dukkaṭaṃ mataṃ;</p>



<p class="gathalast">Pahāre ca pahāre ca, pācitti pariyāputā.</p>



<p class="centered">Musāvādavaggo paṭhamo.</p>



<p class="hangnum"><a name="para76"></a><span class="paranum">76</span>.</p>



<p class="gatha1"> Bhūtagāmaṃ tu pātento, dve panāpattiyo phuse;</p>



<p class="gathalast">Payoge dukkaṭaṃ, tassa, pāte pācitti dīpitā.</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Aññenaññaṃ vadantassa, dve siyuṃ aññavādake;</p>



<p class="gathalast">Aropite dukkaṭaṃ tu, hoti pācitti ropite.</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Ujjhāpento paraṃ bhikkhuṃ, dve panāpattiyo phuse;</p>



<p class="gathalast">Payoge dukkaṭaṃ, ujjhā-pite pācittiyaṃ siyā.</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Ajjhokāse tu mañcādiṃ, santharitvāna saṅghikaṃ;</p>



<p class="gathalast">Pakkamanto anāpucchā, āpattiṃ duvidhaṃ phuse.</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Leḍḍupāte <a name="M0.0313"></a> atikkante, pādena paṭhamena tu;</p>



<p class="gathalast">Dukkaṭaṃ, dutiyenāpi, pācitti paridīpaye.</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Vihāre saṅghike seyyaṃ, santharitvā anuddharaṃ;</p>



<p class="gathalast">Anāpucchā pakkamanto, duvidhāpattiyo phuse.</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Parikkhepe atikkante, pādena paṭhamena tu;</p>



<p class="gathalast">Dukkaṭaṃ pana uddiṭṭhaṃ, pācitti dutiyena tu.</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Vihāre saṅghike jānaṃ, pubbūpagatabhikkhukaṃ;</p>



<p class="gathalast">Seyyaṃ kappayato honti, payoge dukkaṭādayo.</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Saṅghikā kupito bhikkhuṃ, nikkaḍḍhati vihārato;</p>



<p class="gathalast">Payoge dukkaṭaṃ vuttaṃ, sesaṃ nikkaḍḍhite siyā.</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Vihāre saṅghike bhikkhu, vehāsakuṭiyūpari;</p>



<p class="gathalast">Āhaccapādake sīdaṃ, phuse dve dukkaṭādayo.</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Adhiṭṭhitvā <a name="V0.0277"></a> dvattipariyāye, uttarimpi adhiṭṭhato;</p>



<p class="gathalast">Payoge dukkaṭaṃ hoti, pācitti panadhiṭṭhite.</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Jānaṃ sappāṇakaṃ toyaṃ, tiṇaṃ vā siñcato pana;</p>



<p class="gathalast">Payoge dukkaṭaṃ hoti, sitte pācittiyaṃ siyā.</p>



<p class="centered">Bhūtagāmavaggo dutiyo.</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Phuse bhikkhuniyo bhikkhu, ovadanto asammato;</p>



<p class="gathalast">Payoge dukkaṭaṃ, tassa, pācittovadite siyā.</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Dutiye tatiye ceva, catutthepi ca sabbaso;</p>



<p class="gathalast">Paṭhamena samānāva, āpattīnaṃ vibhāgatā.</p>



<p class="hangnum"><a name="para90"></a><span class="paranum">90</span>.</p>



<p class="gatha1"> Cīvaraṃ bhikkhu aññāti-kāya dento duve phuse;</p>



<p class="gathalast">Payoge dukkaṭaṃ vuttaṃ, dinne pācittiyaṃ siyā.</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Aññātikabhikkhuniyā<a name="M0.0314"></a>, bhikkhu sibbeyya cīvaraṃ;</p>



<p class="gathalast">Payoge dukkaṭaṃ tassa, pācitti pana sibbite.</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Addhānaññatra samayā, bhikkhu bhikkhuniyā saha;</p>



<p class="gathalast">Saṃvidhāya tu gacchanto, phuse dve dukkaṭādayo.</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Nāvekaṃ abhirūhanto, bhikkhu bhikkhuniyā saha;</p>



<p class="gathalast">Saṃvidhāya phuse dvepi, payoge dukkaṭādayo.</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Jānaṃ bhikkhuniyā piṇḍa-pātaṃ tu paripācitaṃ;</p>



<p class="gathalast">Bhuñjanto duvidhāpatti-māpajjati, na saṃsayo.</p>



<p class="hangnum"><a name="para95"></a><span class="paranum">95</span>.</p>



<p class="gatha1"> ‘‘Bhuñjissāmī’’ti ce bhattaṃ, paṭiggaṇhāti dukkaṭaṃ;</p>



<p class="gathalast">Ajjhohārapayogesu, pācitti paridīpitā.</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Bhikkhu bhikkhuniyā saddhiṃ, nisajjaṃ tu raho pana;</p>



<p class="gathalast">Kappento hi phuse dvepi, payoge dukkaṭādayo.</p>



<p class="centered">Ovādavaggo tatiyo.</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Taduttariṃ āvasatha-piṇḍaṃ tu paribhuñjato;</p>



<p class="gathalast">Anantarassa vaggassa, navamena samo nayo.</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Dutiye <a name="V0.0278"></a> tatiye cāpi, viseso natthi kocipi;</p>



<p class="gathalast">Anantarasamānāva, āpattīnaṃ vibhāgatā.</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Dvattipatte gahetvāna, gaṇhato hi taduttariṃ;</p>



<p class="gathalast">Payoge dukkaṭaṃ vuttaṃ, pācitti gahite siyā.</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Pañcame paṭhameneva, samo āpattinicchayo;</p>



<p class="gathalast">Chaṭṭhe anatirittena, bhuttāviṃ tu pavāritaṃ.</p>



<p class="hangnum"><a name="para101"></a><span class="paranum">101</span>.</p>



<p class="gatha1"> Abhihaṭṭhuṃ pavārento, dve panāpattiyo phuse;</p>



<p class="gathalast">Vacanena ca tasseva, ‘‘bhuñjissāmī’’ti gaṇhati.</p>



<p class="hangnum"><a name="para102"></a><span class="paranum">102</span>.</p>



<p class="gatha1"> Gahaṇe <a name="M0.0315"></a> dukkaṭaṃ tassa, piṭake samudāhaṭaṃ;</p>



<p class="gathalast">Bhojanassa panosāne, pācitti pariyāputā.</p>



<p class="hangnum"><a name="para103"></a><span class="paranum">103</span>.</p>



<p class="gatha1"> Sattame aṭṭhame ceva, navame dasamepi ca;</p>



<p class="gathalast">Paṭhamena samānāva, āpattīnaṃ vibhāgatā.</p>



<p class="centered">Bhojanavaggo catuttho.</p>



<p class="hangnum"><a name="para104"></a><span class="paranum">104</span>.</p>



<p class="gatha1"> Acelakādino dento, sahatthā bhojanādikaṃ;</p>



<p class="gathalast">Payoge dukkaṭaṃ patto, dinne pācittiyaṃ phuse.</p>



<p class="hangnum"><a name="para105"></a><span class="paranum">105</span>.</p>



<p class="gatha1"> Dāpetvā vā adāpetvā, uyyojento duve phuse;</p>



<p class="gathalast">Payoge dukkaṭaṃ, tasmiṃ, pācittuyyojite siyā.</p>



<p class="hangnum"><a name="para106"></a><span class="paranum">106</span>.</p>



<p class="gatha1"> Nisajjaṃ bhikkhu kappento, kule pana sabhojane;</p>



<p class="gathalast">Āpattiyo phuse dvepi, payoge dukkaṭādayo.</p>



<p class="hangnum"><a name="para107"></a><span class="paranum">107</span>.</p>



<p class="gatha1"> Catutthe pañcame vāpi, viseso natthi kocipi;</p>



<p class="gathalast">Tatiyena samānāva, āpattigaṇanā siyā.</p>



<p class="hangnum"><a name="para108"></a><span class="paranum">108</span>.</p>



<p class="gatha1"> Santaṃ bhikkhuṃ anāpucchā, sabhatto ca nimantito;</p>



<p class="gathalast">Kulesu pana cārittaṃ, āpajjanto duve phuse.</p>



<p class="hangnum"><a name="para109"></a><span class="paranum">109</span>.</p>



<p class="gatha1"> Paṭhamena ca pādena, ummārātikkame pana;</p>



<p class="gathalast">Dukkaṭaṃ piṭake vuttaṃ, pācitti dutiyena tu.</p>



<p class="hangnum"><a name="para110"></a><span class="paranum">110</span>.</p>



<p class="gatha1"> Taduttariṃ tu bhesajjaṃ, viññāpento duve phuse;</p>



<p class="gathalast">Payoge dukkaṭaṃ, viññā-pite pācittiyaṃ siyā.</p>



<p class="hangnum"><a name="para111"></a><span class="paranum">111</span>.</p>



<p class="gatha1"> Uyyuttaṃ <a name="V0.0279"></a> dassanatthāya, gacchanto dve phuse balaṃ;</p>



<p class="gathalast">Gacchato dukkaṭaṃ vuttaṃ, hoti pācitti passato.</p>



<p class="hangnum"><a name="para112"></a><span class="paranum">112</span>.</p>



<p class="gatha1"> Atirekatirattaṃ tu, senāya vasato duve;</p>



<p class="gathalast">Payoge dukkaṭaṃ vuttaṃ, pācitti vasite siyā.</p>



<p class="hangnum"><a name="para113"></a><span class="paranum">113</span>.</p>



<p class="gatha1"> Uyyodhikaṃ <a name="M0.0316"></a> tu gacchanto, dve panāpattiyo phuse;</p>



<p class="gathalast">Gacchanto dukkaṭaṃ vuttaṃ, hoti pācitti passato.</p>



<p class="centered">Acelakavaggo pañcamo.</p>



<p class="hangnum"><a name="para114"></a><span class="paranum">114</span>.</p>



<p class="gatha1"> Suraṃ vā pana mereyyaṃ, pivanto dve phuse muni;</p>



<p class="gathalast">Gaṇhato dukkaṭaṃ pātuṃ, pīte pācittiyaṃ siyā.</p>



<p class="hangnum"><a name="para115"></a><span class="paranum">115</span>.</p>



<p class="gatha1"> Bhikkhaṅgulipatodena, hāsento dve phuse have;</p>



<p class="gathalast">Payoge dukkaṭaṃ tassa, pācitti hasite siyā.</p>



<p class="hangnum"><a name="para116"></a><span class="paranum">116</span>.</p>



<p class="gatha1"> Kīḷanto udake bhikkhu, dve panāpattiyo phuse;</p>



<p class="gathalast">Dukkaṭaṃ gopphakā heṭṭhā, pācittuparigopphake.</p>



<p class="hangnum"><a name="para117"></a><span class="paranum">117</span>.</p>



<p class="gatha1"> Yo panādariyaṃ bhikkhu, karonto dve phuse have;</p>



<p class="gathalast">Payoge dukkaṭaṃ vuttaṃ, kate pācittiyaṃ siyā.</p>



<p class="hangnum"><a name="para118"></a><span class="paranum">118</span>.</p>



<p class="gatha1"> Bhiṃsāpento have bhikkhu, dve panāpattiyo phuse;</p>



<p class="gathalast">Payoge dukkaṭaṃ, bhiṃsā-pite pācittiyaṃ siyā.</p>



<p class="hangnum"><a name="para119"></a><span class="paranum">119</span>.</p>



<p class="gatha1"> Jotiṃ samādahitvāna, visibbento duve phuse;</p>



<p class="gathalast">Payoge dukkaṭaṃ vuttaṃ, pācittiyaṃ visīvite.</p>



<p class="hangnum"><a name="para120"></a><span class="paranum">120</span>.</p>



<p class="gatha1"> Oraso addhamāsassa, nhāyanto dve phuse have;</p>



<p class="gathalast">Payoge dukkaṭaṃ, nhāna-ssosāne itaraṃ siyā.</p>



<p class="hangnum"><a name="para121"></a><span class="paranum">121</span>.</p>



<p class="gatha1"> Dubbaṇṇakaraṇānaṃ tu, tiṇṇamekamanādiya;</p>



<p class="gathalast">Cīvaraṃ paribhuñjanto, dve phuse dukkaṭādayo.</p>



<p class="hangnum"><a name="para122"></a><span class="paranum">122</span>.</p>



<p class="gatha1"> Cīvaraṃ bhikkhuādīnaṃ, vikappetvā anuddharaṃ;</p>



<p class="gathalast">Dve phuse paribhuñjanto, payoge dukkaṭādayo.</p>



<p class="hangnum"><a name="para123"></a><span class="paranum">123</span>.</p>



<p class="gatha1"> Bhikkhussāpanidhento <a name="M0.0317"></a> dve, phuse pattādikaṃ pana;</p>



<p class="gathalast">Payoge dukkaṭaṃ, tasmiṃ, sesāpanihite siyā.</p>



<p class="centered">Surāpānavaggo chaṭṭho.</p>



<p class="hangnum"><a name="para124"></a><span class="paranum">124</span>.</p>



<p class="gatha1"> Sañcicca <a name="V0.0280"></a> jīvitā pāṇaṃ, voropento tapodhano;</p>



<p class="gathalast">Āpattiyo catassova, āpajjati, na saṃsayo.</p>



<p class="hangnum"><a name="para125"></a><span class="paranum">125</span>.</p>



<p class="gatha1"> Anodissakamopātaṃ, khaṇato hoti dukkaṭaṃ;</p>



<p class="gathalast">Manusso marati tasmiṃ, patitvā ce parājayo.</p>



<p class="hangnum"><a name="para126"></a><span class="paranum">126</span>.</p>



<p class="gatha1"> Yakkho vāpi tiracchāna-gato manussaviggaho;</p>



<p class="gathalast">Patitvā maratī peto, tassa thullaccayaṃ siyā.</p>



<p class="hangnum"><a name="para127"></a><span class="paranum">127</span>.</p>



<p class="gatha1"> Tiracchānagate tasmiṃ, nipatitvā mate pana;</p>



<p class="gathalast">Tassa pācittiyāpatti, paññattā paṭubuddhinā.</p>



<p class="hangnum"><a name="para128"></a><span class="paranum">128</span>.</p>



<p class="gatha1"> Jānaṃ sappāṇakaṃ toyaṃ, paribhuñjaṃ duve phuse;</p>



<p class="gathalast">Payoge dukkaṭaṃ tassa, bhutte pācittiyaṃ siyā.</p>



<p class="hangnum"><a name="para129"></a><span class="paranum">129</span>.</p>



<p class="gatha1"> Nihatādhikaraṇaṃ jānaṃ, ukkoṭento duve phuse;</p>



<p class="gathalast">Payoge dukkaṭaṃ vuttaṃ, pācittukkoṭite siyā.</p>



<p class="hangnum"><a name="para130"></a><span class="paranum">130</span>.</p>



<p class="gatha1"> Jānaṃ bhikkhussa duṭṭhullaṃ, chādento pana vajjakaṃ;</p>



<p class="gathalast">Ekamāpajjatāpattiṃ, pācittimiti dīpitaṃ.</p>



<p class="hangnum"><a name="para131"></a><span class="paranum">131</span>.</p>



<p class="gatha1"> Ūnavīsativassaṃ tu, karonto upasampadaṃ;</p>



<p class="gathalast">Payoge dukkaṭaṃ patto, sesā sampādite siyā.</p>



<p class="hangnum"><a name="para132"></a><span class="paranum">132</span>.</p>



<p class="gatha1"> Jānaṃ tu theyyasatthena, saṃvidhāya saheva ca;</p>



<p class="gathalast">Tatheva mātugāmena, maggaṃ tu paṭipajjato.</p>



<p class="hangnum"><a name="para133"></a><span class="paranum">133</span>.</p>



<p class="gatha1"> Dve panāpattiyo honti, payoge dukkaṭaṃ mataṃ;</p>



<p class="gathalast">Paṭipanne panuddiṭṭhaṃ, pācittiyamanantaraṃ.</p>



<p class="hangnum"><a name="para134"></a><span class="paranum">134</span>.</p>



<p class="gatha1"> Accajaṃ <a name="M0.0318"></a> pāpikaṃ diṭṭhiṃ, ñattiyā dukkaṭaṃ phuse;</p>



<p class="gathalast">Kammavācāya osāne, hoti pācitti bhikkhuno.</p>



<p class="hangnum"><a name="para135"></a><span class="paranum">135</span>.</p>



<p class="gatha1"> Tathākaṭānudhammena, saṃbhuñjanto duve phuse;</p>



<p class="gathalast">Payoge dukkaṭaṃ tassa, bhutte pācittiyaṃ siyā.</p>



<p class="hangnum"><a name="para136"></a><span class="paranum">136</span>.</p>



<p class="gatha1"> Nāsitaṃ samaṇuddesaṃpalāpento duve phuse;</p>



<p class="gathalast">Payoge dukkaṭaṃ vuttaṃ, pācitti upalāpite.</p>



<p class="centered">Sappāṇakavaggo sattamo.</p>



<p class="hangnum"><a name="para137"></a><span class="paranum">137</span>.</p>



<p class="gatha1"> Vuccamānassa <a name="V0.0281"></a> bhikkhussa, bhikkhūhi sahadhammikaṃ;</p>



<p class="gathalast">‘‘Na sakkhissāmi’’iccevaṃ, bhaṇato dukkaṭādayo.</p>



<p class="hangnum"><a name="para138"></a><span class="paranum">138</span>.</p>



<p class="gatha1"> Vinayaṃ tu vivaṇṇento, dve panāpattiyo phuse;</p>



<p class="gathalast">Payoge dukkaṭaṃ tassa, pācitteva vivaṇṇite.</p>



<p class="hangnum"><a name="para139"></a><span class="paranum">139</span>.</p>



<p class="gatha1"> Mohento dve phuse, mohe, dukkaṭaṃ tu aropite;</p>



<p class="gathalast">Ropite pana mohasmiṃ, pācittiyamudīritaṃ.</p>



<p class="hangnum"><a name="para140"></a><span class="paranum">140</span>.</p>



<p class="gatha1"> Pahāraṃ kupito dento, bhikkhussa dve phuse have;</p>



<p class="gathalast">Payoge dukkaṭaṃ vuttaṃ, pācitti pahaṭe siyā.</p>



<p class="hangnum"><a name="para141"></a><span class="paranum">141</span>.</p>



<p class="gatha1"> Bhikkhussa kupito bhikkhu, uggiraṃ talasattikaṃ;</p>



<p class="gathalast">Dve phuse dukkaṭaṃ yoge, pācittuggirite siyā.</p>



<p class="hangnum"><a name="para142"></a><span class="paranum">142</span>.</p>



<p class="gatha1"> Bhikkhu saṅghādisesena, amūleneva codayaṃ;</p>



<p class="gathalast">Dve phuse dukkaṭaṃ yoge, pācittuddhaṃsite siyā.</p>



<p class="hangnum"><a name="para143"></a><span class="paranum">143</span>.</p>



<p class="gatha1"> Bhikkhu sañcicca kukkuccaṃ, janayanto hi bhikkhuno;</p>



<p class="gathalast">Dve phuse dukkaṭaṃ yoge, pācittuppādite siyā.</p>



<p class="hangnum"><a name="para144"></a><span class="paranum">144</span>.</p>



<p class="gatha1"> Tiṭṭhantupassutiṃ bhikkhu, dve panāpattiyo phuse;</p>



<p class="gathalast">Gacchato dukkaṭaṃ sotuṃ, pācitti suṇato siyā.</p>



<p class="hangnum"><a name="para145"></a><span class="paranum">145</span>.</p>



<p class="gatha1"> Dhammikānaṃ <a name="M0.0319"></a> tu kammānaṃ, chandaṃ datvā tato puna;</p>



<p class="gathalast">Khīyanadhammamāpajjaṃ, dve phuse dukkaṭādayo.</p>



<p class="hangnum"><a name="para146"></a><span class="paranum">146</span>.</p>



<p class="gatha1"> Saṅghe vinicchaye niṭṭhaṃ, agate chandamattano;</p>



<p class="gathalast">Adatvā gacchato tassa, dve panāpattiyo siyuṃ.</p>



<p class="hangnum"><a name="para147"></a><span class="paranum">147</span>.</p>



<p class="gatha1"> Hatthapāsaṃ tu saṅghassa, jahato hoti dukkaṭaṃ;</p>



<p class="gathalast">Jahite hatthapāsasmiṃ, hoti pācitti bhikkhuno.</p>



<p class="hangnum"><a name="para148"></a><span class="paranum">148</span>.</p>



<p class="gatha1"> Samaggena ca saṅghena, datvāna saha cīvaraṃ;</p>



<p class="gathalast">Khīyanto dve phuse pacchā, payoge dukkaṭādayo.</p>



<p class="hangnum"><a name="para149"></a><span class="paranum">149</span>.</p>



<p class="gatha1"> Lābhaṃ pariṇataṃ jānaṃ, saṅghikaṃ puggalassa hi;</p>



<p class="gathalast">Dve phuse pariṇāmento, payoge dukkaṭādayo.</p>



<p class="centered">Sahadhammikavaggo aṭṭhamo.</p>



<p class="hangnum"><a name="para150"></a><span class="paranum">150</span>.</p>



<p class="gatha1"> Pubbe <a name="V0.0282"></a> avidito hutvā, rañño antepuraṃ pana;</p>



<p class="gathalast">Pavisantassa bhikkhuno, dve panāpattiyo siyuṃ.</p>



<p class="hangnum"><a name="para151"></a><span class="paranum">151</span>.</p>



<p class="gatha1"> Paṭhamena ca pādena, ummārātikkame pana;</p>



<p class="gathalast">Dukkaṭaṃ pana uddiṭṭhaṃ, pācitti dutiyena tu.</p>



<p class="hangnum"><a name="para152"></a><span class="paranum">152</span>.</p>



<p class="gatha1"> Ratanaṃ pana gaṇhanto, dve panāpattiyo phuse;</p>



<p class="gathalast">Payoge dukkaṭaṃ tassa, pācitti gahite siyā.</p>



<p class="hangnum"><a name="para153"></a><span class="paranum">153</span>.</p>



<p class="gatha1"> Santaṃ bhikkhuṃ anāpucchā, vikāle gāmakaṃ pana;</p>



<p class="gathalast">Samaṇo pavisaṃ dose, āpajjati duve pana.</p>



<p class="hangnum"><a name="para154"></a><span class="paranum">154</span>.</p>



<p class="gatha1"> Paṭhamena ca pādena, parikkhepaṃ atikkame;</p>



<p class="gathalast">Dukkaṭaṃ tassa niddiṭṭhaṃ, pācitti dutiyena tu.</p>



<p class="hangnum"><a name="para155"></a><span class="paranum">155</span>.</p>



<p class="gatha1"> Aṭṭhidantavisāṇābhi-nibbattaṃ sūciyā gharaṃ;</p>



<p class="gathalast">Kārāpento phuse dvepi, payoge dukkaṭādayo.</p>



<p class="hangnum"><a name="para156"></a><span class="paranum">156</span>.</p>



<p class="gatha1"> Pamāṇātītamañcādiṃ<a name="M0.0320"></a>, kārāpento duve phuse;</p>



<p class="gathalast">Payoge dukkaṭaṃ vuttaṃ, sesā kārāpite siyā.</p>



<p class="hangnum"><a name="para157"></a><span class="paranum">157</span>.</p>



<p class="gatha1"> Tūlonaddhaṃ tu mañcādiṃ, kārāpento duve phuse;</p>



<p class="gathalast">Payoge dukkaṭaṃ, tasmiṃ, sesā kārāpite siyā.</p>



<p class="hangnum"><a name="para158"></a><span class="paranum">158</span>.</p>



<p class="gatha1"> Sattame aṭṭhame ceva, navame dasamepi ca;</p>



<p class="gathalast">Anantarasamoyeva, āpattīnaṃ vinicchayo.</p>



<p class="centered">Ratanavaggo navamo.</p>



<p class="centered">Pācittiyakathā.</p>



<p class="hangnum"><a name="para159"></a><span class="paranum">159</span>.</p>



<p class="gatha1"> Catūsu duvidhāpatti, pāṭidesaniyesupi;</p>



<p class="gathalast">Avisesena niddiṭṭhā, buddhenādiccabandhunā.</p>



<p class="hangnum"><a name="para160"></a><span class="paranum">160</span>.</p>



<p class="gatha1"> ‘‘Bhuñjissāmī’’ti bhikkhussa, dukkaṭaṃ paṭigaṇhato;</p>



<p class="gathalast">Ajjhohāresu sabbattha, pāṭidesaniyaṃ siyā.</p>



<p class="centered">Pāṭidesanīyakathā.</p>



<p class="hangnum"><a name="para161"></a><span class="paranum">161</span>.</p>



<p class="gatha1"> Sekhiyesu <a name="V0.0283"></a> ca dhammesu, ekāvāpatti dīpitā;</p>



<p class="gathalast">Anādaravaseneva, dukkaṭaṃ samudāhaṭaṃ.</p>



<p class="centered">Sekhiyakathā.</p>



<p class="hangnum"><a name="para162"></a><span class="paranum">162</span>.</p>



<p class="gatha1"> Paññattā methunaṃ dhammaṃ, paṭisevanapaccayā;</p>



<p class="gathalast">Kati āpattiyo honti? Catassova bhavanti hi.</p>



<p class="hangnum"><a name="para163"></a><span class="paranum">163</span>.</p>



<p class="gatha1"> Methunaṃ paṭisevanto, allokāsappavesane;</p>



<p class="gathalast">Mate akkhāyite vāpi, bhikkhu pārājikaṃ phuse.</p>



<p class="hangnum"><a name="para164"></a><span class="paranum">164</span>.</p>



<p class="gatha1"> Thullaccayaṃ tu yebhuyya-kkhāyite, dukkaṭaṃ tathā;</p>



<p class="gathalast">Mukhe vaṭṭakate vuttaṃ, pācitti jatumaṭṭhake.</p>



<p class="hangnum"><a name="para165"></a><span class="paranum">165</span>.</p>



<p class="gatha1"> Paññattā <a name="M0.0321"></a> kāyasaṃsaggaṃ, samāpajjanapaccayā;</p>



<p class="gathalast">Kati āpattiyo honti? Pañca āpattiyo siyuṃ.</p>



<p class="hangnum"><a name="para166"></a><span class="paranum">166</span>.</p>



<p class="gatha1"> Avassutassa posassa, tathā bhikkhuniyāpi ca;</p>



<p class="gathalast">Pārājikamadhakkhādi-gahaṇaṃ sādiyantiyā.</p>



<p class="hangnum"><a name="para167"></a><span class="paranum">167</span>.</p>



<p class="gatha1"> Kāyena phusato kāyaṃ, bhikkhussa garukaṃ siyā;</p>



<p class="gathalast">Kāyena kāyabaddhaṃ tu, phusaṃ thullaccayaṃ siyā.</p>



<p class="hangnum"><a name="para168"></a><span class="paranum">168</span>.</p>



<p class="gatha1"> Paṭibaddhena kāyena, paṭibaddhaṃ tu dukkaṭaṃ;</p>



<p class="gathalast">Pācittiyaṃ panuddiṭṭhaṃ, tassaṅgulipatodake.</p>



<p class="hangnum"><a name="para169"></a><span class="paranum">169</span>.</p>



<p class="gatha1"> Sesesu sekhiyantesu, āpattīnaṃ vinicchayo;</p>



<p class="gathalast">Heṭṭhā vuttanayeneva, veditabbo vibhāvinā.</p>



<p class="centered">Mahāvibhaṅgasaṅgaho niṭṭhito.</p>



<p class="chapter">Bhikkhunīvibhaṅgo</p>



<p class="hangnum"><a name="para170"></a><span class="paranum">170</span>.</p>



<p class="gatha1"> Bhikkhūnaṃ pāṭavatthāya, vinayassa vinicchaye;</p>



<p class="gathalast">Bhikkhunīnaṃ vibhaṅgopi, kiñcimattaṃ bhaṇāmahaṃ.</p>



<p class="hangnum"><a name="para171"></a><span class="paranum">171</span>.</p>



<p class="gatha1"> Avassutassa <a name="V0.0284"></a> posassa, bhikkhunīpi avassutā;</p>



<p class="gathalast">Nandantī kāyasaṃsaggaṃ, kati āpattiyo phuse;</p>



<p class="hangnum"><a name="para172"></a><span class="paranum">172</span>.</p>



<p class="gatha1"> Tisso āpattiyo ubbha-jāṇussādhakkhakassa ca;</p>



<p class="gathalast">Hoti pārājikaṃ tassā, gahaṇaṃ sādiyantiyā.</p>



<p class="hangnum"><a name="para173"></a><span class="paranum">173</span>.</p>



<p class="gatha1"> Ubbhakkhakaṃ adhojāṇu-gahaṇaṃ sādiyantiyā;</p>



<p class="gathalast">Thullaccayaṃ siyā, kāya-paṭibaddhe tu dukkaṭaṃ.</p>



<p class="hangnum"><a name="para174"></a><span class="paranum">174</span>.</p>



<p class="gatha1"> Chādentī bhikkhunī vajjaṃ, tisso āpattiyo phuse;</p>



<p class="gathalast">Jānaṃ pārājikaṃ dhammaṃ, chādentī sā parājikā.</p>



<p class="hangnum"><a name="para175"></a><span class="paranum">175</span>.</p>



<p class="gatha1"> Thullaccayaṃ <a name="M0.0322"></a> vematikā, paṭicchādeti ce pana;</p>



<p class="gathalast">Athācāravipattiṃ ce, paṭicchādeti dukkaṭaṃ.</p>



<p class="hangnum"><a name="para176"></a><span class="paranum">176</span>.</p>



<p class="gatha1"> Nissajjantī na taṃ laddhiṃ, ukkhittassānuvattikā;</p>



<p class="gathalast">Samanubhāsanāyeva, tisso āpattiyo phuse.</p>



<p class="hangnum"><a name="para177"></a><span class="paranum">177</span>.</p>



<p class="gatha1"> Ñattiyā dukkaṭaṃ, dvīhi, kammavācāhi thullatā;</p>



<p class="gathalast">Kammavācāya osāne, pārājikamudīritaṃ.</p>



<p class="hangnum"><a name="para178"></a><span class="paranum">178</span>.</p>



<p class="gatha1"> Pūrentī aṭṭhamaṃ vatthuṃ, tisso āpattiyo phuse;</p>



<p class="gathalast">Purisenidhāgacchāti, vuttāgacchati dukkaṭaṃ.</p>



<p class="hangnum"><a name="para179"></a><span class="paranum">179</span>.</p>



<p class="gatha1"> Thullaccayaṃ tu posassa, hatthapāsappavesane;</p>



<p class="gathalast">Pūrentī aṭṭhamaṃ vatthuṃ, samaṇī sā parājitā.</p>



<p class="centered">Pārājikakathā.</p>



<p class="hangnum"><a name="para180"></a><span class="paranum">180</span>.</p>



<p class="gatha1"> Ussayavādikā aṭṭaṃ, karontī tividhaṃ phuse;</p>



<p class="gathalast">Ekassārocane tassā, hoti āpatti dukkaṭaṃ.</p>



<p class="hangnum"><a name="para181"></a><span class="paranum">181</span>.</p>



<p class="gatha1"> Dutiyārocane tassā, thullaccayamudīritaṃ;</p>



<p class="gathalast">Aṭṭassa pariyosāne, hoti saṅghādisesatā.</p>



<p class="hangnum"><a name="para182"></a><span class="paranum">182</span>.</p>



<p class="gatha1"> Corivuṭṭhāpikā vāpi, ñattiyā dukkaṭaṃ phuse;</p>



<p class="gathalast">Dvīhi thullaccayaṃ kamma-vācosāne garuṃ siyā.</p>



<p class="hangnum"><a name="para183"></a><span class="paranum">183</span>.</p>



<p class="gatha1"> Ekā gāmantaraṃ gacche, gamane dukkaṭaṃ siyā;</p>



<p class="gathalast">Parikkhepe atikkante, pādena paṭhamena tu.</p>



<p class="hangnum"><a name="para184"></a><span class="paranum">184</span>.</p>



<p class="gatha1"> Hoti <a name="V0.0285"></a> thullaccayāpatti, tassā samaṇiyā pana;</p>



<p class="gathalast">Dutiyena atikkante, garuke pana tiṭṭhati.</p>



<p class="hangnum"><a name="para185"></a><span class="paranum">185</span>.</p>



<p class="gatha1"> Catutthe dutiye vutta-sadisova vinicchayo;</p>



<p class="gathalast">Āpattīnaṃ pabhede tu, kāci natthi visesatā.</p>



<p class="hangnum"><a name="para186"></a><span class="paranum">186</span>.</p>



<p class="gatha1"> Avassutā <a name="M0.0323"></a> sayaṃ hutvā, tādisasseva hatthato;</p>



<p class="gathalast">Gahetvā pana bhuñjantī, bhojanādīsu kiñcipi.</p>



<p class="hangnum"><a name="para187"></a><span class="paranum">187</span>.</p>



<p class="gatha1"> Phuse āpattiyo tisso, bhojanādīsu kiñcipi;</p>



<p class="gathalast">Paṭiggaṇhantiyā tassā, hoti thullaccayaṃ pana.</p>



<p class="hangnum"><a name="para188"></a><span class="paranum">188</span>.</p>



<p class="gatha1"> Ajjhohāresu sabbesu, hoti saṅghādisesatā;</p>



<p class="gathalast">Udakaṃ dantaponaṃ vā, paṭiggaṇhāti dukkaṭaṃ.</p>



<p class="hangnum"><a name="para189"></a><span class="paranum">189</span>.</p>



<p class="gatha1"> ‘‘Sahatthena gahetvā tvaṃ, khāda vā bhuñja vā’’tipi;</p>



<p class="gathalast">Uyyojentī panevaṃ tu, tisso āpattiyo phuse.</p>



<p class="hangnum"><a name="para190"></a><span class="paranum">190</span>.</p>



<p class="gatha1"> Dukkaṭaṃ vacane tassā, ‘‘bhuñjissāmī’’ti gaṇhati;</p>



<p class="gathalast">Ajjhohāresu sabbesu, tassā thullaccayaṃ siyā.</p>



<p class="hangnum"><a name="para191"></a><span class="paranum">191</span>.</p>



<p class="gatha1"> Bhojanassa panosāne, hoti saṅghādisesatā;</p>



<p class="gathalast">Uyyojeti ca yā tassā, imā tissoti dīpaye.</p>



<p class="hangnum"><a name="para192"></a><span class="paranum">192</span>.</p>



<p class="gatha1"> Sattame aṭṭhame cāpi, navame dasamepi ca;</p>



<p class="gathalast">Corivuṭṭhāpaneneva, samānova vinicchayo.</p>



<p class="centered">Saṅghādisesakathā.</p>



<p class="hangnum"><a name="para193"></a><span class="paranum">193</span>.</p>



<p class="gatha1"> Pattasannicayaṃ yiha, karontī bhikkhunī pana;</p>



<p class="gathalast">Ekaṃ nissaggiyaṃyeva, phuse pācittiyaṃ tu sā.</p>



<p class="hangnum"><a name="para194"></a><span class="paranum">194</span>.</p>



<p class="gatha1"> Akālacīvaraṃ kāla-cīvaraṃ bhājāpentiyā;</p>



<p class="gathalast">Payoge dukkaṭaṃ vuttaṃ, lābhe nissaggiyaṃ siyā.</p>



<p class="hangnum"><a name="para195"></a><span class="paranum">195</span>.</p>



<p class="gatha1"> Cīvaraṃ parivattetvā, acchindati sace pana;</p>



<p class="gathalast">Payoge dukkaṭaṃ, chinne, tassā nissaggiyaṃ siyā.</p>



<p class="hangnum"><a name="para196"></a><span class="paranum">196</span>.</p>



<p class="gatha1"> Viññāpetvāva aññaṃ ce, viññāpeti tato paraṃ;</p>



<p class="gathalast">Payoge dukkaṭaṃ, viññā-pite nissaggiyaṃ siyā.</p>



<p class="hangnum"><a name="para197"></a><span class="paranum">197</span>.</p>



<p class="gatha1"> Cetāpetvā <a name="V0.0286"></a><a name="M0.0324"></a> hi aññaṃ ce, cetāpeti tato paraṃ;</p>



<p class="gathalast">Payoge dukkaṭaṃ, cetā-pite nissaggiyaṃ siyā.</p>



<p class="hangnum"><a name="para198"></a><span class="paranum">198</span>.</p>



<p class="gatha1"> Evameva ca sesesu, chaṭṭhādīsu ca sattasu;</p>



<p class="gathalast">Anantarasamānova, āpattīnaṃ vinicchayo.</p>



<p class="centered">Nissaggiyakathā.</p>



<p class="hangnum"><a name="para199"></a><span class="paranum">199</span>.</p>



<p class="gatha1"> Lasuṇaṃ khādati dve ce, dukkaṭaṃ gahaṇe siyā;</p>



<p class="gathalast">Ajjhohārapayogesu, pācitti pariyāputā.</p>



<p class="hangnum"><a name="para200"></a><span class="paranum">200</span>.</p>



<p class="gatha1"> Saṃharāpentiyā lomaṃ, sambādhe dveva honti hi;</p>



<p class="gathalast">Payoge dukkaṭaṃ vuttaṃ, hoti pācitti saṃhaṭe.</p>



<p class="hangnum"><a name="para201"></a><span class="paranum">201</span>.</p>



<p class="gatha1"> Karontī talaghātaṃ tu, dve panāpattiyo phuse;</p>



<p class="gathalast">Payoge dukkaṭaṃ hoti, kate pācittiyaṃ siyā.</p>



<p class="hangnum"><a name="para202"></a><span class="paranum">202</span>.</p>



<p class="gatha1"> Jatunā maṭṭhakaṃ kiñci, sādiyantī duve phuse;</p>



<p class="gathalast">Payoge dukkaṭādinne, tassā pācittiyaṃ siyā.</p>



<p class="hangnum"><a name="para203"></a><span class="paranum">203</span>.</p>



<p class="gatha1"> Pañcamaṃ tu catutthena, samānamiti dīpaye;</p>



<p class="gathalast">Āpattīnaṃ vibhāgasmiṃ, viseso natthi kocipi.</p>



<p class="hangnum"><a name="para204"></a><span class="paranum">204</span>.</p>



<p class="gatha1"> Bhikkhussa bhuñjamānassa, pānīyenupatiṭṭhati;</p>



<p class="gathalast">Hatthapāse tu pācitti, hitvā tiṭṭhati dukkaṭaṃ.</p>



<p class="hangnum"><a name="para205"></a><span class="paranum">205</span>.</p>



<p class="gatha1"> Viññāpetvāmakaṃ dhaññaṃ, ‘‘bhuñjissāmī’’ti gaṇhati;</p>



<p class="gathalast">Dukkaṭaṃ hoti pācitti, ajjhohāresu dīpaye.</p>



<p class="hangnum"><a name="para206"></a><span class="paranum">206</span>.</p>



<p class="gatha1"> Uccārādiṃ tirokuṭṭe, chaḍḍentī dve phuse have;</p>



<p class="gathalast">Payoge dukkaṭaṃ vuttaṃ, pācitti chaḍḍite siyā.</p>



<p class="hangnum"><a name="para207"></a><span class="paranum">207</span>.</p>



<p class="gatha1"> Uccārādicatukkaṃ tu, chaḍḍeti harite sace;</p>



<p class="gathalast">Payoge dukkaṭaṃ tassā, pācitti chaḍḍite siyā.</p>



<p class="hangnum"><a name="para208"></a><span class="paranum">208</span>.</p>



<p class="gatha1"> Naccādiṃ <a name="M0.0325"></a> dassanatthāya, sace gacchati dukkaṭaṃ;</p>



<p class="gathalast">Passantiyāpi pācitti, tatheva ca suṇantiyā.</p>



<p class="centered">Lasuṇavaggo paṭhamo.</p>



<p class="hangnum"><a name="para209"></a><span class="paranum">209</span>.</p>



<p class="gatha1"> Paṭhame <a name="V0.0287"></a> dutiye ceva, tatiye ca catutthake;</p>



<p class="gathalast">Tulyo lasuṇavaggassa, chaṭṭhenidha vinicchayo.</p>



<p class="hangnum"><a name="para210"></a><span class="paranum">210</span>.</p>



<p class="gatha1"> Kulāni upasaṅkamma, nisīditvā panāsane;</p>



<p class="gathalast">Sāmike tu anāpucchā, pakkamantī duve phuse.</p>



<p class="hangnum"><a name="para211"></a><span class="paranum">211</span>.</p>



<p class="gatha1"> Paṭhamena ca pādena, anovassamatikkame;</p>



<p class="gathalast">Dukkaṭaṃ hoti, pācitti, dutiyātikkame siyā.</p>



<p class="hangnum"><a name="para212"></a><span class="paranum">212</span>.</p>



<p class="gatha1"> Sāmike tu anāpucchā, āsane ce nisīdati;</p>



<p class="gathalast">Payoge dukkaṭaṃ hoti, pācitti ca nisīdite.</p>



<p class="hangnum"><a name="para213"></a><span class="paranum">213</span>.</p>



<p class="gatha1"> Chaṭṭhena sattamaṃ sabbaṃ, samānaṃ aṭṭhame pana;</p>



<p class="gathalast">Payoge dukkaṭaṃ, ujjhā-pite pācittiyaṃ siyā.</p>



<p class="hangnum"><a name="para214"></a><span class="paranum">214</span>.</p>



<p class="gatha1"> Attānaṃ cābhisappentī, dve phuse nirayādinā;</p>



<p class="gathalast">Payoge dukkaṭaṃ vuttaṃ, pācitti abhisappite.</p>



<p class="hangnum"><a name="para215"></a><span class="paranum">215</span>.</p>



<p class="gatha1"> Vadhitvā pana attānaṃ, rodantī tu duve phuse;</p>



<p class="gathalast">Vadhati rodati pācitti, karotekaṃ tu dukkaṭaṃ.</p>



<p class="centered">Rattandhakāravaggo dutiyo.</p>



<p class="hangnum"><a name="para216"></a><span class="paranum">216</span>.</p>



<p class="gatha1"> Naggā nhāyati dve ceva, payoge dukkaṭaṃ siyā;</p>



<p class="gathalast">Nhānassa pariyosāne, tassā pācittiyaṃ siyā.</p>



<p class="hangnum"><a name="para217"></a><span class="paranum">217</span>.</p>



<p class="gatha1"> Kārāpeti <a name="M0.0326"></a> pamāṇāti-kkantaṃ udakasāṭikaṃ;</p>



<p class="gathalast">Payoge dukkaṭaṃ, kārā-pite pācittiyaṃ siyā.</p>



<p class="hangnum"><a name="para218"></a><span class="paranum">218</span>.</p>



<p class="gatha1"> Cīvaraṃ tu visibbetvā, visibbāpetva vā pana;</p>



<p class="gathalast">Neva sibbantiyā vutta-mekaṃ pācittiyaṃ pana.</p>



<p class="hangnum"><a name="para219"></a><span class="paranum">219</span>.</p>



<p class="gatha1"> Pañcāhikaṃ tu saṅghāṭi-cāraṃ pana atikkame;</p>



<p class="gathalast">Ekāvassā panāpatti, pācitti paridīpitā.</p>



<p class="hangnum"><a name="para220"></a><span class="paranum">220</span>.</p>



<p class="gatha1"> Sace saṅkamanīyaṃ tu, dhāreti pana cīvaraṃ;</p>



<p class="gathalast">Payoge dukkaṭaṃ vuttaṃ, pācitti pana dhārite.</p>



<p class="hangnum"><a name="para221"></a><span class="paranum">221</span>.</p>



<p class="gatha1"> Gaṇacīvaralābhassa, antarāyaṃ karoti ce;</p>



<p class="gathalast">Payoge dukkaṭaṃ hoti, kate pācittiyaṃ siyā.</p>



<p class="hangnum"><a name="para222"></a><span class="paranum">222</span>.</p>



<p class="gatha1"> Vibhaṅgaṃ <a name="V0.0288"></a> paṭibāhantī, cīvarānaṃ tu dhammikaṃ;</p>



<p class="gathalast">Payoge dukkaṭaṃ vuttaṃ, pācitti paṭibāhite.</p>



<p class="hangnum"><a name="para223"></a><span class="paranum">223</span>.</p>



<p class="gatha1"> Agārikādino deti, sace samaṇacīvaraṃ;</p>



<p class="gathalast">Payoge dukkaṭaṃ, dinne, pācitti pariyāputā.</p>



<p class="hangnum"><a name="para224"></a><span class="paranum">224</span>.</p>



<p class="gatha1"> Cīvare dubbalāsāya, kālaṃ ce samatikkame;</p>



<p class="gathalast">Payoge dukkaṭaṃ vuttaṃ, pācitti samatikkame.</p>



<p class="hangnum"><a name="para225"></a><span class="paranum">225</span>.</p>



<p class="gatha1"> Dhammikaṃ kathinuddhāraṃ, paṭibāhantiyā duve;</p>



<p class="gathalast">Payoge dukkaṭaṃ hoti, pācitti paṭibāhite.</p>



<p class="centered">Nhānavaggo tatiyo.</p>



<p class="hangnum"><a name="para226"></a><span class="paranum">226</span>.</p>



<p class="gatha1"> Duve bhikkhuniyo eka-mañcasmiṃ ce tuvaṭṭeyyuṃ;</p>



<p class="gathalast">Payoge dukkaṭaṃ tāsaṃ, nipanne itaraṃ siyā.</p>



<p class="hangnum"><a name="para227"></a><span class="paranum">227</span>.</p>



<p class="gatha1"> Dutiyaṃ paṭhameneva, sadisaṃ tatiye pana;</p>



<p class="gathalast">Payoge dukkaṭaṃ hoti, kate pācittiyaṃ siyā.</p>



<p class="hangnum"><a name="para228"></a><span class="paranum">228</span>.</p>



<p class="gatha1"> Nupaṭṭhāpentiyā <a name="M0.0327"></a> vāpi, dukkhitaṃ sahajīviniṃ;</p>



<p class="gathalast">Ekāyeva panāpatti, pācitti paridīpitā.</p>



<p class="hangnum"><a name="para229"></a><span class="paranum">229</span>.</p>



<p class="gatha1"> Sace upassayaṃ datvā, nikkaḍḍhati ca bhikkhuniṃ;</p>



<p class="gathalast">Payoge dukkaṭaṃ tassā, hoti pācitti kaḍḍhite.</p>



<p class="hangnum"><a name="para230"></a><span class="paranum">230</span>.</p>



<p class="gatha1"> Chaṭṭhe pana ca saṃsaṭṭhā, ñattiyā dukkaṭaṃ phuse;</p>



<p class="gathalast">Kammavācāya osāne, pācitti paridīpitā.</p>



<p class="hangnum"><a name="para231"></a><span class="paranum">231</span>.</p>



<p class="gatha1"> Antoraṭṭhe tu sāsaṅke, cārikaṃ tu carantiyā;</p>



<p class="gathalast">Payoge dukkaṭaṃ vuttaṃ, paṭipannāya sesakaṃ.</p>



<p class="hangnum"><a name="para232"></a><span class="paranum">232</span>.</p>



<p class="gatha1"> Aṭṭhamaṃ navamañceva, sattamena samaṃ mataṃ;</p>



<p class="gathalast">Dasame pana ekāva, pācitti paridīpitā.</p>



<p class="centered">Tuvaṭṭavaggo catuttho.</p>



<p class="hangnum"><a name="para233"></a><span class="paranum">233</span>.</p>



<p class="gatha1"> Rājāgārādikaṃ sabbaṃ, dassanatthāya gacchati;</p>



<p class="gathalast">Payoge dukkaṭaṃ tassā, pācitti yadi passati.</p>



<p class="hangnum"><a name="para234"></a><span class="paranum">234</span>.</p>



<p class="gatha1"> Āsandiṃ <a name="V0.0289"></a> vāpi pallaṅkaṃ, paribhuñjantiyā duve;</p>



<p class="gathalast">Payoge dukkaṭaṃ vuttaṃ, bhutte pācittiyaṃ siyā.</p>



<p class="hangnum"><a name="para235"></a><span class="paranum">235</span>.</p>



<p class="gatha1"> Suttaṃ kantantiyā dveva, payoge dukkaṭaṃ mataṃ;</p>



<p class="gathalast">Ujjavujjavane tassā, pācitti samudāhare.</p>



<p class="hangnum"><a name="para236"></a><span class="paranum">236</span>.</p>



<p class="gatha1"> Veyyāvaccaṃ gihīnaṃ tu, dveva honti karontiyā;</p>



<p class="gathalast">Payoge dukkaṭaṃ vuttaṃ, kate pācittiyaṃ siyā.</p>



<p class="hangnum"><a name="para237"></a><span class="paranum">237</span>.</p>



<p class="gatha1"> Pañcame pana ekāva, pācitti paridīpitā;</p>



<p class="gathalast">Payoge dukkaṭaṃ chaṭṭhe, dinne pācittiyaṃ siyā.</p>



<p class="hangnum"><a name="para238"></a><span class="paranum">238</span>.</p>



<p class="gatha1"> Sattamaṃ dutiyeneva, samāpattipabhedato;</p>



<p class="gathalast">Aṭṭhamaṃ dutiye vagge, pañcamena samaṃ mataṃ.</p>



<p class="hangnum"><a name="para239"></a><span class="paranum">239</span>.</p>



<p class="gatha1"> Tiracchānagataṃ <a name="M0.0328"></a> vijjaṃ, dveva honti paṭhantiyā;</p>



<p class="gathalast">Payoge dukkaṭaṃ hoti, pācitti hi pade pade.</p>



<p class="hangnum"><a name="para240"></a><span class="paranum">240</span>.</p>



<p class="gatha1"> Dasamaṃ navameneva, samānaṃ sabbathā pana;</p>



<p class="gathalast">‘‘Pariyāpuṇāti, vāceti’’, padamattaṃ visesakaṃ.</p>



<p class="centered">Cittāgāravaggo pañcamo.</p>



<p class="hangnum"><a name="para241"></a><span class="paranum">241</span>.</p>



<p class="gatha1"> Sabhikkhukaṃ tamārāmaṃ, jānantī pana bhikkhunī;</p>



<p class="gathalast">Pavisantī anāpucchā, dve panāpattiyo phuse.</p>



<p class="hangnum"><a name="para242"></a><span class="paranum">242</span>.</p>



<p class="gatha1"> Paṭhamena ca pādena, parikkhepassatikkame;</p>



<p class="gathalast">Dukkaṭaṃ piṭake vuttaṃ, pācitti dutiyena tu.</p>



<p class="hangnum"><a name="para243"></a><span class="paranum">243</span>.</p>



<p class="gatha1"> Akkosati ca yā bhikkhuṃ, bhikkhunī paribhāsati;</p>



<p class="gathalast">Payoge dukkaṭaṃ tassā, pācittakkosite siyā.</p>



<p class="hangnum"><a name="para244"></a><span class="paranum">244</span>.</p>



<p class="gatha1"> Yā hi caṇḍikabhāvena, gaṇaṃ tu paribhāsati;</p>



<p class="gathalast">Payoge dukkaṭaṃ tassā, paribhaṭṭhe panetaraṃ.</p>



<p class="hangnum"><a name="para245"></a><span class="paranum">245</span>.</p>



<p class="gatha1"> Nimantitā pavāritā, khādanaṃ bhojanampi vā;</p>



<p class="gathalast">Bhuñjantī bhikkhunī sā hi, dve panāpattiyo phuse.</p>



<p class="hangnum"><a name="para246"></a><span class="paranum">246</span>.</p>



<p class="gatha1"> ‘‘Bhuñjissāmī’’ti yaṃ kiñci, paṭiggaṇhāti dukkaṭaṃ;</p>



<p class="gathalast">Ajjhohārapayogesu, pācitti paridīpaye.</p>



<p class="hangnum"><a name="para247"></a><span class="paranum">247</span>.</p>



<p class="gatha1"> Kulaṃ <a name="V0.0290"></a> tu maccharāyantī, dve panāpattiyo phuse;</p>



<p class="gathalast">Payoge dukkaṭaṃ vuttaṃ, sesā maccharite siyā.</p>



<p class="hangnum"><a name="para248"></a><span class="paranum">248</span>.</p>



<p class="gatha1"> Abhikkhuke panāvāse, bhave vassaṃ vasantiyā;</p>



<p class="gathalast">Dukkaṭaṃ pubbakiccesu, pācitti aruṇuggame.</p>



<p class="hangnum"><a name="para249"></a><span class="paranum">249</span>.</p>



<p class="gatha1"> Bhikkhunī ubhatosaṅghe, vassaṃvuṭṭhā tu tīhipi;</p>



<p class="gathalast">Ṭhānehi appavārentī, ekaṃ pācittiyaṃ phuse.</p>



<p class="hangnum"><a name="para250"></a><span class="paranum">250</span>.</p>



<p class="gatha1"> Ovādatthāya <a name="M0.0329"></a> vā bhikkhuṃ, saṃvāsatthāya vā tathā;</p>



<p class="gathalast">Na gacchati sace tassā, ekaṃ pācittiyaṃ siyā.</p>



<p class="hangnum"><a name="para251"></a><span class="paranum">251</span>.</p>



<p class="gatha1"> Ovādampi na yācantī, na gacchantī uposathaṃ;</p>



<p class="gathalast">Ekaṃ pācittiyāpatti-māpajjati, na saṃsayo.</p>



<p class="hangnum"><a name="para252"></a><span class="paranum">252</span>.</p>



<p class="gatha1"> Apucchitvāva saṅghaṃ vā, bhedāpeti pasākhajaṃ;</p>



<p class="gathalast">Payoge dukkaṭaṃ, bhinne, pācitti pariyāputā.</p>



<p class="centered">Ārāmavaggo chaṭṭho.</p>



<p class="hangnum"><a name="para253"></a><span class="paranum">253</span>.</p>



<p class="gatha1"> Gabbhiniṃ vuṭṭhapentī hi, dve panāpattiyo phuse;</p>



<p class="gathalast">Payoge dukkaṭaṃ, vuṭṭhā-pite pācittiyaṃ siyā.</p>



<p class="hangnum"><a name="para254"></a><span class="paranum">254</span>.</p>



<p class="gatha1"> Dutiyaṃ tatiyañceva, catutthaṃ pañcamampi ca;</p>



<p class="gathalast">Chaṭṭhañca sattamañceva, paṭhamena samaṃ mataṃ.</p>



<p class="hangnum"><a name="para255"></a><span class="paranum">255</span>.</p>



<p class="gatha1"> Bhikkhunī vuṭṭhapetvāna, bhikkhuniṃ sahajīviniṃ;</p>



<p class="gathalast">Dvevassaṃ nānuggaṇhantī, ekaṃ pācittiyaṃ phuse.</p>



<p class="hangnum"><a name="para256"></a><span class="paranum">256</span>.</p>



<p class="gatha1"> Navamaṃ dasamañceva, aṭṭhamena samaṃ mataṃ;</p>



<p class="gathalast">Dvīsu āpattibhedasmiṃ, nānattaṃ natthi kiñcipi.</p>



<p class="centered">Gabbhinīvaggo sattamo.</p>



<p class="hangnum"><a name="para257"></a><span class="paranum">257</span>.</p>



<p class="gatha1"> Kumārībhūtavaggassa, ādito pana pañcapi;</p>



<p class="gathalast">Samānā gabbhinīvagge, paṭhameneva sabbaso.</p>



<p class="hangnum"><a name="para258"></a><span class="paranum">258</span>.</p>



<p class="gatha1"> ‘‘Alaṃ vuṭṭhāpitenā’’ti, vuccamānā hi khīyati;</p>



<p class="gathalast">Payoge dukkaṭaṃ, pacchā, hoti pācitti khīyite.</p>



<p class="hangnum"><a name="para259"></a><span class="paranum">259</span>.</p>



<p class="gatha1"> Sattame <a name="M0.0330"></a><a name="V0.0291"></a> aṭṭhame ceva, ekaṃ pācittiyaṃ mataṃ;</p>



<p class="gathalast">Ādināva samānāni, navamādīni pañcapi.</p>



<p class="centered">Kumārībhūtavaggo aṭṭhamo.</p>



<p class="hangnum"><a name="para260"></a><span class="paranum">260</span>.</p>



<p class="gatha1"> Āpattiyo phuse dvepi, dhārentī chattupāhanaṃ;</p>



<p class="gathalast">Payoge dukkaṭaṃ vuttaṃ, hoti pācitti dhārite.</p>



<p class="hangnum"><a name="para261"></a><span class="paranum">261</span>.</p>



<p class="gatha1"> Yānena pana yāyantī, dve kirāpattiyo phuse;</p>



<p class="gathalast">Payoge dukkaṭaṃ hoti, pācitti yadi yāyite.</p>



<p class="hangnum"><a name="para262"></a><span class="paranum">262</span>.</p>



<p class="gatha1"> Dhārentiyā tu saṅghāṇiṃ, payoge dukkaṭaṃ siyā;</p>



<p class="gathalast">Dhārite pana pācitti, catutthepi ayaṃ nayo.</p>



<p class="hangnum"><a name="para263"></a><span class="paranum">263</span>.</p>



<p class="gatha1"> Nhāyantī gandhavaṇṇena, payoge dukkaṭaṃ phuse;</p>



<p class="gathalast">Nhānassa pariyosāne, tassā pācittiyaṃ siyā.</p>



<p class="hangnum"><a name="para264"></a><span class="paranum">264</span>.</p>



<p class="gatha1"> Chaṭṭhampi pañcameneva, samānaṃ sabbathā pana;</p>



<p class="gathalast">Sattame aṭṭhame ceva, navame dasamepi ca.</p>



<p class="hangnum"><a name="para265"></a><span class="paranum">265</span>.</p>



<p class="gatha1"> Payoge dukkaṭaṃ vuttaṃ, pācittummaddite siyā;</p>



<p class="gathalast">Āpattīnaṃ vibhāgasmiṃ, natthi kāci visesatā.</p>



<p class="hangnum"><a name="para266"></a><span class="paranum">266</span>.</p>



<p class="gatha1"> Anāpucchā tu bhikkhussa, purato yā nisīdati;</p>



<p class="gathalast">Payoge dukkaṭaṃ tassā, pācitti tu nisīdite.</p>



<p class="hangnum"><a name="para267"></a><span class="paranum">267</span>.</p>



<p class="gatha1"> Anokāsakataṃ bhikkhuṃ, pañhaṃ pucchantiyā pana;</p>



<p class="gathalast">Payoge dukkaṭaṃ hoti, vuttā pācitti pucchite.</p>



<p class="hangnum"><a name="para268"></a><span class="paranum">268</span>.</p>



<p class="gatha1"> Saṃkaccikaṃ vinā gāmaṃ, padasā pavisantiyā;</p>



<p class="gathalast">Paṭhameneva ārāma-vaggassa sadisaṃ vade.</p>



<p class="centered">Chattupāhanavaggo navamo.</p>



<p class="centered">Pācittiyakathā.</p>



<p class="hangnum"><a name="para269"></a><span class="paranum">269</span>.</p>



<p class="gatha1"> Aṭṭhasu <a name="M0.0331"></a> duvidhāpatti, pāṭidesaniyesupi;</p>



<p class="gathalast">Viññāpetvā sace sappiṃ, ‘‘bhuñjissāmī’’ti gaṇhati.</p>



<p class="hangnum"><a name="para270"></a><span class="paranum">270</span>.</p>



<p class="gatha1"> Tato <a name="V0.0292"></a> bhikkhuniyā tassā, hoti āpatti dukkaṭaṃ;</p>



<p class="gathalast">Ajjhohāresu sabbesu, pāṭidesaniyaṃ siyā.</p>



<p class="centered">Pāṭidesanīyakathā.</p>



<p class="hangnum"><a name="para271"></a><span class="paranum">271</span>.</p>



<p class="gatha1"> Imaṃ viditvā paramaṃ panuttaraṃ;</p>



<p class="gatha2">Niruttaraṃ atthavasena bhikkhu;</p>



<p class="gatha3">Sukhena paññattamahāsamuddaṃ;</p>



<p class="gathalast">Duruttaraṃ uttarateva dhīro.</p>



<p class="hangnum"><a name="para272"></a><span class="paranum">272</span>.</p>



<p class="gatha1"> Yasmā tasmā asmiṃ yogaṃ;</p>



<p class="gatha2">Usmāyutto yutto kātuṃ;</p>



<p class="gatha3">Satto satto kaṅkhacchede;</p>



<p class="gathalast">Satthe satthe niccaṃ niccaṃ.</p>



<p class="centered">Bhikkhunīvibhaṅgo niṭṭhito.</p>



<p class="subhead">Catuvipattikathā</p>



<p class="hangnum"><a name="para273"></a><span class="paranum">273</span>.</p>



<p class="gatha1"> Kati āpattiyo sīla-vipattipaccayā pana;</p>



<p class="gathalast">Catassova siyuṃ sīla-vipattipaccayā pana.</p>



<p class="hangnum"><a name="para274"></a><span class="paranum">274</span>.</p>



<p class="gatha1"> Jānaṃ pārājikaṃ dhammaṃ, sace chādeti bhikkhunī;</p>



<p class="gathalast">Cutā, thullaccayaṃ hoti, sace vematikā siyā.</p>



<p class="hangnum"><a name="para275"></a><span class="paranum">275</span>.</p>



<p class="gatha1"> Pācitti bhikkhu saṅghādi-sesaṃ chādeti ce pana;</p>



<p class="gathalast">Attano pana duṭṭhullaṃ, chādento dukkaṭaṃ phuse.</p>



<p class="hangnum"><a name="para276"></a><span class="paranum">276</span>.</p>



<p class="gatha1"> Āpattiyo <a name="M0.0332"></a> katācāra-vipattipaccayā pana;</p>



<p class="gathalast">Ekāyeva siyācāra-vipattipaccayā pana.</p>



<p class="hangnum"><a name="para277"></a><span class="paranum">277</span>.</p>



<p class="gatha1"> Paṭicchādeti ācāra-vipattiṃ pana bhikkhu ce;</p>



<p class="gathalast">Ekamevassa bhikkhussa, hoti āpatti dukkaṭaṃ.</p>



<p class="hangnum"><a name="para278"></a><span class="paranum">278</span>.</p>



<p class="gatha1"> Kati āpattiyo diṭṭhi-vipattipaccayā pana?</p>



<p class="gathalast">Dve panāpattiyo diṭṭhi-vipattipaccayā siyuṃ.</p>



<p class="hangnum"><a name="para279"></a><span class="paranum">279</span>.</p>



<p class="gatha1"> Accajaṃ <a name="V0.0293"></a> pāpikaṃ diṭṭhiṃ, ñattiyā dukkaṭaṃ phuse;</p>



<p class="gathalast">Kammavācāya osāne, pācitti pariyāputā.</p>



<p class="hangnum"><a name="para280"></a><span class="paranum">280</span>.</p>



<p class="gatha1"> Āpattiyo katājīva-vipattipaccayā pana?</p>



<p class="gathalast">Chaḷevāpajjatājīva-vipattipaccayā pana.</p>



<p class="hangnum"><a name="para281"></a><span class="paranum">281</span>.</p>



<p class="gatha1"> Ājīvahetu pāpiccho, asantaṃ pana attani;</p>



<p class="gathalast">Manussuttaridhammaṃ tu, vadaṃ pārājikaṃ phuse.</p>



<p class="hangnum"><a name="para282"></a><span class="paranum">282</span>.</p>



<p class="gatha1"> Sañcarittaṃ samāpanno, hoti saṅghādisesatā;</p>



<p class="gathalast">Pariyāyavacane ñāte, tassa thullaccayaṃ siyā.</p>



<p class="hangnum"><a name="para283"></a><span class="paranum">283</span>.</p>



<p class="gatha1"> Paṇītabhojanaṃ vatvā, pācitti paribhuñjato;</p>



<p class="gathalast">Bhikkhunī tu sace hoti, pāṭidesaniyaṃ siyā.</p>



<p class="hangnum"><a name="para284"></a><span class="paranum">284</span>.</p>



<p class="gatha1"> Ājīvahetu sūpaṃ vā, odanaṃ vā panattano;</p>



<p class="gathalast">Atthāya viññāpetvāna, dukkaṭaṃ paribhuñjato.</p>



<p class="centered">Catuvipattikathā.</p>



<p class="subhead">Adhikaraṇapaccayakathā</p>



<p class="hangnum"><a name="para285"></a><span class="paranum">285</span>.</p>



<p class="gatha1"> Vivādādhikaraṇamhā, kati āpattiyo siyuṃ?</p>



<p class="gathalast">Vivādādhikaraṇamhā, dve panāpattiyo siyuṃ.</p>



<p class="hangnum"><a name="para286"></a><span class="paranum">286</span>.</p>



<p class="gatha1"> Pācitti <a name="M0.0333"></a> upasampannaṃ, hoti omasato pana;</p>



<p class="gathalast">Bhikkhussānupasampannaṃ, omasantassa dukkaṭaṃ.</p>



<p class="hangnum"><a name="para287"></a><span class="paranum">287</span>.</p>



<p class="gatha1"> Anuvādādhikaraṇa-paccayāpattiyo kati?</p>



<p class="gathalast">Anuvādādhikaraṇa-paccayā tividhā siyuṃ.</p>



<p class="hangnum"><a name="para288"></a><span class="paranum">288</span>.</p>



<p class="gatha1"> Anuddhaṃseti ce bhikkhuṃ, amūlantimavatthunā;</p>



<p class="gathalast">Saṅghādisesamāpatti-māpajjati, na saṃsayo.</p>



<p class="hangnum"><a name="para289"></a><span class="paranum">289</span>.</p>



<p class="gatha1"> Tathā saṅghādisesena, anuddhaṃseti ce pana;</p>



<p class="gathalast">Pācitti, dukkaṭaṃ vuttaṃ, tathācāravipattiyā.</p>



<p class="hangnum"><a name="para290"></a><span class="paranum">290</span>.</p>



<p class="gatha1"> Āpattipaccayā <a name="V0.0294"></a> vuttā, kati āpattiyo pana?</p>



<p class="gathalast">Āpattipaccayā vuttā, catassova mahesinā.</p>



<p class="hangnum"><a name="para291"></a><span class="paranum">291</span>.</p>



<p class="gatha1"> Jānaṃ pārājikaṃ dhammaṃ, sace chādeti bhikkhunī;</p>



<p class="gathalast">Cutā, thullaccayaṃ hoti, sace vematikā siyā.</p>



<p class="hangnum"><a name="para292"></a><span class="paranum">292</span>.</p>



<p class="gatha1"> Pācitti bhikkhu saṅghādi-sesaṃ chādeti ce pana;</p>



<p class="gathalast">Tathācāravipattiṃ tu, sace chādeti dukkaṭaṃ.</p>



<p class="hangnum"><a name="para293"></a><span class="paranum">293</span>.</p>



<p class="gatha1"> Āpattiyo hi kiccādhi-karaṇapaccayā kati?</p>



<p class="gathalast">Pañceva honti kiccādhi-karaṇapaccayā pana.</p>



<p class="hangnum"><a name="para294"></a><span class="paranum">294</span>.</p>



<p class="gatha1"> Samanubhāsanāyeva, ñattiyā dukkaṭaṃ phuse;</p>



<p class="gathalast">Samaṇī accajantīva, ukkhittassānuvattikā.</p>



<p class="hangnum"><a name="para295"></a><span class="paranum">295</span>.</p>



<p class="gatha1"> Thullaccayaṃ dvayaṃ dvīhi, kammavācāhi sā phuse;</p>



<p class="gathalast">Kammavācāya osāne, tassā pārājikaṃ siyā.</p>



<p class="hangnum"><a name="para296"></a><span class="paranum">296</span>.</p>



<p class="gatha1"> Samanubhāsanāyeva, bhedakassānuvattikā;</p>



<p class="gathalast">Na pariccajati taṃ laddhiṃ, hoti saṅghādisesatā.</p>



<p class="hangnum"><a name="para297"></a><span class="paranum">297</span>.</p>



<p class="gatha1"> Samanubhāsanāyeva, pāpikāya ca diṭṭhiyā;</p>



<p class="gathalast">Yāvatatiyakaṃ tassā, pācittaccajatopi ca.</p>



<p class="centered">Adhikaraṇapaccayakathā.</p>



<p class="subhead">Khandhakapucchākathā</p>



<p class="hangnum"><a name="para298"></a><span class="paranum">298</span>.</p>



<p class="gatha1"> Khandhakesupi <a name="M0.0334"></a> āpatti-pabhedaṃ āgataṃ pana;</p>



<p class="gathalast">Pāṭavatthāya bhikkhūnaṃ, pavakkhāmi nibodhatha.</p>



<p class="hangnum"><a name="para299"></a><span class="paranum">299</span>.</p>



<p class="gatha1"> Khandhake paṭhame tāva, kati āpattiyo siyuṃ?</p>



<p class="gathalast">Khandhake paṭhame tāva, dve panāpattiyo siyuṃ.</p>



<p class="hangnum"><a name="para300"></a><span class="paranum">300</span>.</p>



<p class="gatha1"> Ūnavīsativassaṃ tu, karoto upasampadaṃ;</p>



<p class="gathalast">Hoti pācittiyaṃ tassa, sesesu pana dukkaṭaṃ.</p>



<p class="hangnum"><a name="para301"></a><span class="paranum">301</span>.</p>



<p class="gatha1"> Kati <a name="V0.0295"></a> āpattiyo honti;</p>



<p class="gatha2">Khandhake tu uposathe?</p>



<p class="gatha3">Tisso āpattiyo honti;</p>



<p class="gathalast">Khandhake tu uposathe.</p>



<p class="hangnum"><a name="para302"></a><span class="paranum">302</span>.</p>



<p class="gatha1"> ‘‘Nassantete vinassantu’’, iti bhedapurakkhakā;</p>



<p class="gathalast">Uposathassa karaṇe, thullaccayamudīritaṃ.</p>



<p class="hangnum"><a name="para303"></a><span class="paranum">303</span>.</p>



<p class="gatha1"> Ukkhittakena saddhiṃ tu, karontassa uposathaṃ;</p>



<p class="gathalast">Hoti pācittiyaṃ tassa, sesesu pana dukkaṭaṃ.</p>



<p class="hangnum"><a name="para304"></a><span class="paranum">304</span>.</p>



<p class="gatha1"> Kati āpattiyo vuttā, vada vassūpanāyike?</p>



<p class="gathalast">Ekāva dukkaṭāpatti, vuttā vassūpanāyike.</p>



<p class="hangnum"><a name="para305"></a><span class="paranum">305</span>.</p>



<p class="gatha1"> Kati āpattiyo vuttā, khandhake tu pavāraṇe?</p>



<p class="gathalast">Tisso āpattiyo vuttā, uposathasamā matā.</p>



<p class="hangnum"><a name="para306"></a><span class="paranum">306</span>.</p>



<p class="gatha1"> Kati āpattiyo vuttā, camme? Tissova dīpitā;</p>



<p class="gathalast">Mārentānaṃ tu pācitti, gahetvā vacchatariṃ pana.</p>



<p class="hangnum"><a name="para307"></a><span class="paranum">307</span>.</p>



<p class="gatha1"> Aṅgajātaṃ chupantassa, rattena pana cetasā;</p>



<p class="gathalast">Tassa thullaccayaṃ vuttaṃ, sesesu pana dukkaṭaṃ.</p>



<p class="hangnum"><a name="para308"></a><span class="paranum">308</span>.</p>



<p class="gatha1"> Kati āpattiyo vuttā, bhesajjakkhandhake pana?</p>



<p class="gathalast">Tisso āpattiyo vuttā, bhesajjakkhandhake pana.</p>



<p class="hangnum"><a name="para309"></a><span class="paranum">309</span>.</p>



<p class="gatha1"> Samantā <a name="M0.0335"></a> dvaṅgule tattha, thullaccayamudīritaṃ;</p>



<p class="gathalast">Bhojjayāgūsu pācitti, sesesu pana dukkaṭaṃ.</p>



<p class="hangnum"><a name="para310"></a><span class="paranum">310</span>.</p>



<p class="gatha1"> Kathine natthi āpatti, paññattaṃ kevalaṃ pana;</p>



<p class="gathalast">Kati cīvarasaṃyutte, vuttā āpattiyo pana?</p>



<p class="hangnum"><a name="para311"></a><span class="paranum">311</span>.</p>



<p class="gatha1"> Tisso cīvarasaṃyutte, vuttā āpattiyo pana;</p>



<p class="gathalast">Kusavākamaye cīre, thullaccayamudīritaṃ.</p>



<p class="hangnum"><a name="para312"></a><span class="paranum">312</span>.</p>



<p class="gatha1"> Sanissaggāva pācitti, atireke tu cīvare;</p>



<p class="gathalast">Sesesu dukkaṭaṃ vuttaṃ, buddhenādiccabandhunā.</p>



<p class="hangnum"><a name="para313"></a><span class="paranum">313</span>.</p>



<p class="gatha1"> Campeyyake ca kosambe, kammasmiṃ pārivāsike;</p>



<p class="gathalast">Tathā samuccaye ekā, dukkaṭāpatti dīpitā.</p>



<p class="hangnum"><a name="para314"></a><span class="paranum">314</span>.</p>



<p class="gatha1"> Kati <a name="V0.0296"></a> āpattiyo vuttā, samathakkhandhake pana?</p>



<p class="gathalast">Dveyevāpattiyo vuttā, samathakkhandhake pana.</p>



<p class="hangnum"><a name="para315"></a><span class="paranum">315</span>.</p>



<p class="gatha1"> Chandassa dāyako bhikkhu, pācitti yadi khīyati;</p>



<p class="gathalast">Sesesu pana sabbattha, dukkaṭaṃ samudāhaṭaṃ.</p>



<p class="hangnum"><a name="para316"></a><span class="paranum">316</span>.</p>



<p class="gatha1"> Kati khuddakavatthusmiṃ, vuttā āpattiyo pana?</p>



<p class="gathalast">Tisso khuddakavatthusmiṃ, vuttā āpattiyo pana.</p>



<p class="hangnum"><a name="para317"></a><span class="paranum">317</span>.</p>



<p class="gatha1"> Attano aṅgajātaṃ tu, chindaṃ thullaccayaṃ phuse;</p>



<p class="gathalast">Romanthe hoti pācitti, sese āpatti dukkaṭaṃ.</p>



<p class="hangnum"><a name="para318"></a><span class="paranum">318</span>.</p>



<p class="gatha1"> Tathā senāsanasmiṃ tu, tisso āpattiyo siyuṃ;</p>



<p class="gathalast">Vissajjane ca garuno, thullaccayamudīritaṃ.</p>



<p class="hangnum"><a name="para319"></a><span class="paranum">319</span>.</p>



<p class="gatha1"> Nikkaḍḍhane ca pācitti, saṅghikamhā vihārato;</p>



<p class="gathalast">Sesesu pana sabbattha, dukkaṭaṃ samudāhaṭaṃ.</p>



<p class="hangnum"><a name="para320"></a><span class="paranum">320</span>.</p>



<p class="gatha1"> Kati āpattiyo saṅgha-bhede vuttā mahesinā?</p>



<p class="gathalast">Dve panāpattiyo saṅgha-bhede vuttā mahesinā.</p>



<p class="hangnum"><a name="para321"></a><span class="paranum">321</span>.</p>



<p class="gatha1"> Bhedānuvattakānaṃ <a name="M0.0336"></a> tu, thullaccayamudīritaṃ;</p>



<p class="gathalast">Gaṇabhoge tu bhikkhūnaṃ, pācitti paridīpitā.</p>



<p class="hangnum"><a name="para322"></a><span class="paranum">322</span>.</p>



<p class="gatha1"> Khandhake vattasaṃyutte, kati āpattiyo matā?</p>



<p class="gathalast">Khandhake vattasaṃyutte, dukkaṭāpattiyeva sā.</p>



<p class="hangnum"><a name="para323"></a><span class="paranum">323</span>.</p>



<p class="gatha1"> Ṭhapane pātimokkhassa, tathā ekāva dīpitā;</p>



<p class="gathalast">Bhikkhunikkhandhake cāpi, kati āpattiyo matā?</p>



<p class="hangnum"><a name="para324"></a><span class="paranum">324</span>.</p>



<p class="gatha1"> Bhikkhunikkhandhake cāpi, dve panāpattiyo matā;</p>



<p class="gathalast">Apavāraṇāya pācitti, sesesu pana dukkaṭaṃ.</p>



<p class="centered">Khandhakapucchākathā niṭṭhitā.</p>



<p class="subhead">Samuṭṭhānasīsakathā</p>



<p class="hangnum"><a name="para325"></a><span class="paranum">325</span>.</p>



<p class="gatha1"> Vibhaṅgesu <a name="V0.0297"></a> pana dvīsu, paññattāni mahesinā;</p>



<p class="gathalast">Yāni pārājikādīni, uddisanti uposathe.</p>



<p class="hangnum"><a name="para326"></a><span class="paranum">326</span>.</p>



<p class="gatha1"> Tesaṃ dāni pavakkhāmi, samuṭṭhānamito paraṃ;</p>



<p class="gathalast">Pāṭavatthāya bhikkhūnaṃ, taṃ suṇātha samāhitā.</p>



<p class="hangnum"><a name="para327"></a><span class="paranum">327</span>.</p>



<p class="gatha1"> Kāyo ca vācāpi ca kāyavācā;</p>



<p class="gatha2">Tāneva cittena yutāni tīṇi;</p>



<p class="gatha3">Ekaṅgikaṃ dvaṅgitivaṅgikanti;</p>



<p class="gathalast">Chadhā samuṭṭhānavidhiṃ vadanti.</p>



<p class="hangnum"><a name="para328"></a><span class="paranum">328</span>.</p>



<p class="gatha1"> Tesu ekena vā dvīhi, tīhi vātha catūhi vā;</p>



<p class="gathalast">Chahi vāpattiyo nānā-samuṭṭhānehi jāyare.</p>



<p class="hangnum"><a name="para329"></a><span class="paranum">329</span>.</p>



<p class="gatha1"> Tattha pañcasamuṭṭhānā, kā cāpatti na vijjati;</p>



<p class="gathalast">Hoti ekasamuṭṭhānā, pacchimeheva tīhipi.</p>



<p class="hangnum"><a name="para330"></a><span class="paranum">330</span>.</p>



<p class="gatha1"> Tatheva <a name="M0.0337"></a> dvisamuṭṭhānā, kāyato kāyacittato;</p>



<p class="gathalast">Vācato vācacittamhā, tatiyacchaṭṭhatopi ca.</p>



<p class="hangnum"><a name="para331"></a><span class="paranum">331</span>.</p>



<p class="gatha1"> Catutthacchaṭṭhato ceva, pañcamacchaṭṭhatopi ca;</p>



<p class="gathalast">Jāyate pañcadhāvesā, samuṭṭhāti na aññato.</p>



<p class="hangnum"><a name="para332"></a><span class="paranum">332</span>.</p>



<p class="gatha1"> Tisamuṭṭhānikā nāma, paṭhamehi ca tīhipi;</p>



<p class="gathalast">Pacchimehi ca tīheva, samuṭṭhāti na aññato.</p>



<p class="hangnum"><a name="para333"></a><span class="paranum">333</span>.</p>



<p class="gatha1"> Paṭhamā tatiyā ceva, catutthacchaṭṭhatopi ca;</p>



<p class="gathalast">Dutiyā tatiyā ceva, pañcamacchaṭṭhatopi ca.</p>



<p class="hangnum"><a name="para334"></a><span class="paranum">334</span>.</p>



<p class="gatha1"> Dvidhā catusamuṭṭhānā, jāyate na panaññato;</p>



<p class="gathalast">Ekadhā chasamuṭṭhānā, samuṭṭhāti chaheva hi.</p>



<p class="bodytext">Āha ca –</p>



<p class="hangnum"><a name="para335"></a><span class="paranum">335</span>.</p>



<p class="gatha1"> ‘‘Tidhā ekasamuṭṭhānā, pañcadhā dvisamuṭṭhitā;</p>



<p class="gathalast">Dvidhā ticaturo ṭhānā, ekadhā chasamuṭṭhitā’’.</p>



<p class="hangnum"><a name="para336"></a><span class="paranum">336</span>.</p>



<p class="gatha1"> Teraseva <a name="V0.0298"></a> ca nāmāni, samuṭṭhānavisesato;</p>



<p class="gathalast">Labhantāpattiyo sabbā, tāni vakkhāmito paraṃ.</p>



<p class="hangnum"><a name="para337"></a><span class="paranum">337</span>.</p>



<p class="gatha1"> Paṭhamantimavatthuñca, dutiyaṃ sañcarittakaṃ;</p>



<p class="gathalast">Samanubhāsanañceva, kathineḷakalomakaṃ.</p>



<p class="hangnum"><a name="para338"></a><span class="paranum">338</span>.</p>



<p class="gatha1"> Padasodhammamaddhānaṃ, theyyasatthañca desanā;</p>



<p class="gathalast">Bhūtārocanakañceva, corivuṭṭhāpanampi ca.</p>



<p class="hangnum"><a name="para339"></a><span class="paranum">339</span>.</p>



<p class="gatha1"> Ananuññātakañcāti, sīsānetāni terasa;</p>



<p class="gathalast">Terasete samuṭṭhāna-nayā viññūhi cintitā.</p>



<p class="hangnum"><a name="para340"></a><span class="paranum">340</span>.</p>



<p class="gatha1"> Tattha yā tu catutthena, samuṭṭhānena jāyate;</p>



<p class="gathalast"><span class="bld">Ādipārājikuṭṭhānā,</span> ayanti paridīpitā.</p>



<p class="hangnum"><a name="para341"></a><span class="paranum">341</span>.</p>



<p class="gatha1"> Sacittakehi <a name="M0.0338"></a> tīheva, samuṭṭhānehi yā pana;</p>



<p class="gathalast">Jāyate sā panuddiṭṭhā, <span class="bld">adinnādānapubbakā</span>.</p>



<p class="hangnum"><a name="para342"></a><span class="paranum">342</span>.</p>



<p class="gatha1"> Samuṭṭhānehi yāpatti, jātucchahipi jāyate;</p>



<p class="gathalast"><span class="bld">Sañcarittasamuṭṭhānā,</span> nāmāti paridīpitā.</p>



<p class="hangnum"><a name="para343"></a><span class="paranum">343</span>.</p>



<p class="gatha1"> Chaṭṭheneva samuṭṭhāti, samuṭṭhānena yā pana;</p>



<p class="gathalast">Samuṭṭhānavasenāyaṃ, vuttā <span class="bld">samanubhāsanā</span>.</p>



<p class="hangnum"><a name="para344"></a><span class="paranum">344</span>.</p>



<p class="gatha1"> Tatiyacchaṭṭhatoyeva, samuṭṭhāti hi yā pana;</p>



<p class="gathalast">Samuṭṭhānavasenāyaṃ, <span class="bld">kathinu</span>papadā matā.</p>



<p class="hangnum"><a name="para345"></a><span class="paranum">345</span>.</p>



<p class="gatha1"> Jāyate yā panāpatti, kāyato kāyacittato;</p>



<p class="gathalast">Aya<span class="bld">meḷakalomā</span>di-samuṭṭhānāti dīpitā.</p>



<p class="hangnum"><a name="para346"></a><span class="paranum">346</span>.</p>



<p class="gatha1"> Jāyate yā panāpatti, vācato vācacittato;</p>



<p class="gathalast">Ayaṃ tu <span class="bld">padasodhamma-samuṭṭhānā</span>ti vuccati.</p>



<p class="hangnum"><a name="para347"></a><span class="paranum">347</span>.</p>



<p class="gatha1"> Kāyato kāyavācamhā, catutthacchaṭṭhatopi ca;</p>



<p class="gathalast">Jāyate sā pana<span class="bld">ddhāna-samuṭṭhānā</span>ti sūcitā.</p>



<p class="hangnum"><a name="para348"></a><span class="paranum">348</span>.</p>



<p class="gatha1"> Catutthacchaṭṭhatoyeva, samuṭṭhāti hi yā pana;</p>



<p class="gathalast"><span class="bld">Theyyasatthasamuṭṭhānā,</span> ayanti paridīpitā.</p>



<p class="hangnum"><a name="para349"></a><span class="paranum">349</span>.</p>



<p class="gatha1"> Pañcameneva yā cettha, samuṭṭhānena jāyate;</p>



<p class="gathalast">Samuṭṭhānavasenāyaṃ, <span class="bld">dhammadesanasaññitā</span>.</p>



<p class="hangnum"><a name="para350"></a><span class="paranum">350</span>.</p>



<p class="gatha1"> Acittakehi <a name="V0.0299"></a> tīheva, samuṭṭhānehi yā siyā;</p>



<p class="gathalast">Samuṭṭhānavasenāyaṃ, <span class="bld">bhūtārocanapubbakā</span>.</p>



<p class="hangnum"><a name="para351"></a><span class="paranum">351</span>.</p>



<p class="gatha1"> Pañcamacchaṭṭhatoyeva, yā samuṭṭhānato siyā;</p>



<p class="gathalast">Ayaṃ tu paṭhitā <span class="bld">cori-vuṭṭhāpana</span>samuṭṭhitā.</p>



<p class="hangnum"><a name="para352"></a><span class="paranum">352</span>.</p>



<p class="gatha1"> Dutiyā tatiyamhā ca, pañcamacchaṭṭhatopi yā;</p>



<p class="gathalast">Jāyate <span class="bld">ananuññāta-samuṭṭhānā</span> ayaṃ siyā.</p>



<p class="hangnum"><a name="para353"></a><span class="paranum">353</span>.</p>



<p class="gatha1"> Paṭhamaṃ dutiyaṃ tattha, catutthaṃ navamampi ca;</p>



<p class="gathalast">Dasamaṃ dvādasamañcāti, samuṭṭhānaṃ sacittakaṃ.</p>



<p class="hangnum"><a name="para354"></a><span class="paranum">354</span>.</p>



<p class="gatha1"> Ekekasmiṃ <a name="M0.0339"></a> samuṭṭhāne, sadisā idha dissare;</p>



<p class="gathalast">Sukkañca kāyasaṃsaggo, paṭhamāniyatopi ca.</p>



<p class="hangnum"><a name="para355"></a><span class="paranum">355</span>.</p>



<p class="gatha1"> Pubbupaparipāko ca, raho bhikkhuniyā saha;</p>



<p class="gathalast">Sabhojane, raho dve ca, aṅgulī, udake hasaṃ.</p>



<p class="hangnum"><a name="para356"></a><span class="paranum">356</span>.</p>



<p class="gatha1"> Pahāre, uggire ceva, tepaññāsā ca sekhiyā;</p>



<p class="gathalast">Adhakkhakubbhajāṇuñca, gāmantaramavassutā.</p>



<p class="hangnum"><a name="para357"></a><span class="paranum">357</span>.</p>



<p class="gatha1"> Talamaṭṭhudasuddhi ca, vassaṃvuṭṭhā tatheva ca;</p>



<p class="gathalast">Ovādāya na gacchantī, nānubandhe pavattiniṃ.</p>



<p class="hangnum"><a name="para358"></a><span class="paranum">358</span>.</p>



<p class="gatha1"> Pañcasattati niddiṭṭhā, kāyacittasamuṭṭhitā;</p>



<p class="gathalast">Ime ekasamuṭṭhānā, methunena samā matā.</p>



<p class="centered">Paṭhamapārājikasamuṭṭhānaṃ.</p>



<p class="hangnum"><a name="para359"></a><span class="paranum">359</span>.</p>



<p class="gatha1"> Viggahaṃ, uttariñceva, duṭṭhullaṃ, attakāmatā;</p>



<p class="gathalast">Duṭṭhadosā duve ceva, dutiyāniyatopi ca.</p>



<p class="hangnum"><a name="para360"></a><span class="paranum">360</span>.</p>



<p class="gatha1"> Acchindanañca pariṇāmo, musā, omasapesuṇā;</p>



<p class="gathalast">Duṭṭhullārocanañceva, pathavīkhaṇanampi ca.</p>



<p class="hangnum"><a name="para361"></a><span class="paranum">361</span>.</p>



<p class="gatha1"> Bhūtagāmaññavādo ca, ujjhāpanakameva ca;</p>



<p class="gathalast">Nikkaḍḍho, siñcanañceva, tathā āmisahetu ca.</p>



<p class="hangnum"><a name="para362"></a><span class="paranum">362</span>.</p>



<p class="gatha1"> Bhuttāviṃ, ehanādariṃ, bhiṃsāpanakameva ca;</p>



<p class="gathalast">Apanidheyya, sañcicca, pāṇaṃ, sappāṇakampi ca.</p>



<p class="hangnum"><a name="para363"></a><span class="paranum">363</span>.</p>



<p class="gatha1"> Ukkoṭanaṃ =00 tathā ūno, saṃvāso, nāsanena ca;</p>



<p class="gathalast">Sahadhammikaṃ, vilekhāya, mohanāmūlakena ca.</p>



<p class="hangnum"><a name="para364"></a><span class="paranum">364</span>.</p>



<p class="gatha1"> Kukkuccaṃ, khīyanaṃ datvā, pariṇāmeyya puggale;</p>



<p class="gathalast">Kiṃ te, akālaṃ, acchinde, duggahā, nirayena vā.</p>



<p class="hangnum"><a name="para365"></a><span class="paranum">365</span>.</p>



<p class="gatha1"> Gaṇassa <a name="M0.0340"></a> ca vibhaṅgañca, dubbalāsā tatheva ca;</p>



<p class="gathalast">Dhammikaṃ kathinuddhāraṃ, sañciccāphāsumeva ca.</p>



<p class="hangnum"><a name="para366"></a><span class="paranum">366</span>.</p>



<p class="gatha1"> Sayaṃ upassayaṃ datvā, akkoseyya ca caṇḍikā;</p>



<p class="gathalast">Kulamaccharinī assa, gabbhiniṃ vuṭṭhapeyya ca.</p>



<p class="hangnum"><a name="para367"></a><span class="paranum">367</span>.</p>



<p class="gatha1"> Pāyantiṃ, dve ca vassāni, saṅghenāsammatampi ca;</p>



<p class="gathalast">Tisso gihigatā vuttā, tissoyeva kumārikā.</p>



<p class="hangnum"><a name="para368"></a><span class="paranum">368</span>.</p>



<p class="gatha1"> Ūnadvādasavassā dve, tathālaṃ tāva teti ca;</p>



<p class="gathalast">Sokāvassā tathā pāri-vāsikacchandadānato.</p>



<p class="hangnum"><a name="para369"></a><span class="paranum">369</span>.</p>



<p class="gatha1"> Anuvassaṃ duve cāti, sikkhā ekūnasattati;</p>



<p class="gathalast">Adinnādānatulyattā, tisamuṭṭhānikā katā.</p>



<p class="centered">Dutiyapārājikasamuṭṭhānaṃ.</p>



<p class="hangnum"><a name="para370"></a><span class="paranum">370</span>.</p>



<p class="gatha1"> Sañcarikuṭimahallakaṃ, dhovāpanañca paṭiggaho;</p>



<p class="gathalast">Cīvarassa ca viññatti, gahaṇañca taduttariṃ.</p>



<p class="hangnum"><a name="para371"></a><span class="paranum">371</span>.</p>



<p class="gatha1"> Upakkhaṭadvayañceva, tathā dūtena cīvaraṃ;</p>



<p class="gathalast">Kosiyaṃ, suddhakāḷānaṃ, dvebhāgādānameva ca.</p>



<p class="hangnum"><a name="para372"></a><span class="paranum">372</span>.</p>



<p class="gatha1"> Chabbassāni, purāṇassa, lomadhovāpanampi ca;</p>



<p class="gathalast">Rūpiyassa paṭiggāho, ubho nānappakārakā.</p>



<p class="hangnum"><a name="para373"></a><span class="paranum">373</span>.</p>



<p class="gatha1"> Ūnabandhanapatto ca, vassasāṭikasuttakaṃ;</p>



<p class="gathalast">Vikappāpajjanaṃ, yāva, dvāra, dānañca sibbanaṃ.</p>



<p class="hangnum"><a name="para374"></a><span class="paranum">374</span>.</p>



<p class="gatha1"> Pūvehi, paccayo jotiṃ, ratanaṃ, sūci, mañcakaṃ;</p>



<p class="gathalast">Tūlaṃ, nisīdanaṃ, kaṇḍu, vassikā, sugatassa ca.</p>



<p class="hangnum"><a name="para375"></a><span class="paranum">375</span>.</p>



<p class="gatha1"> Aññaviññattisikkhā ca, aññacetāpanampi ca;</p>



<p class="gathalast">Saṅghikena duve vuttā, dve mahājanikena ca.</p>



<p class="hangnum"><a name="para376"></a><span class="paranum">376</span>.</p>



<p class="gatha1"> Tathā <a name="M0.0341"></a> =01 puggalikenekaṃ, garupāvuraṇaṃ lahuṃ;</p>



<p class="gathalast">Dve vighāsodasāṭī ca, tathā samaṇacīvaraṃ.</p>



<p class="hangnum"><a name="para377"></a><span class="paranum">377</span>.</p>



<p class="gatha1"> Iti ekūnapaṇṇāsa, dhammā dukkhantadassinā;</p>



<p class="gathalast">Chasamuṭṭhānikā ete, sañcarittasamā katā.</p>



<p class="centered">Sañcarittasamuṭṭhānaṃ.</p>



<p class="hangnum"><a name="para378"></a><span class="paranum">378</span>.</p>



<p class="gatha1"> Saṅghabhedo ca bhedānu-vattadubbacadūsakā;</p>



<p class="gathalast">Duṭṭhullacchādanaṃ, diṭṭhi, chanda, ujjagghikā duve.</p>



<p class="hangnum"><a name="para379"></a><span class="paranum">379</span>.</p>



<p class="gatha1"> Appasaddā duve vuttā, tathā na byāhareti ca;</p>



<p class="gathalast">Chamā, nīcāsane, ṭhānaṃ, pacchato, uppathena ca.</p>



<p class="hangnum"><a name="para380"></a><span class="paranum">380</span>.</p>



<p class="gatha1"> Vajjacchādānuvattā ca, gahaṇaṃ, osāreyya ca;</p>



<p class="gathalast">Paccakkhāmīti sikkhā ca, tathā kismiñcideva ca.</p>



<p class="hangnum"><a name="para381"></a><span class="paranum">381</span>.</p>



<p class="gatha1"> Saṃsaṭṭhā dve, vadhitvā ca, visibbetvā ca dukkhitaṃ;</p>



<p class="gathalast">Punadeva ca saṃsaṭṭhā, neva vūpasameyya ca.</p>



<p class="hangnum"><a name="para382"></a><span class="paranum">382</span>.</p>



<p class="gatha1"> Jānaṃ sabhikkhukārāmaṃ, tatheva na pavāraye;</p>



<p class="gathalast">Tathā anvaddhamāsañca, sahajīviniyo duve.</p>



<p class="hangnum"><a name="para383"></a><span class="paranum">383</span>.</p>



<p class="gatha1"> Sace me cīvaraṃ ayye, anubandhissasīti ca;</p>



<p class="gathalast">Sattatiṃsa ime dhammā, sambuddhena pakāsitā.</p>



<p class="hangnum"><a name="para384"></a><span class="paranum">384</span>.</p>



<p class="gatha1"> Sabbe ete samuṭṭhānā, kāyavācādito siyuṃ;</p>



<p class="gathalast">Samāsamasameneva, katā samanubhāsanā.</p>



<p class="centered">Samanubhāsanasamuṭṭhānaṃ.</p>



<p class="hangnum"><a name="para385"></a><span class="paranum">385</span>.</p>



<p class="gatha1"> Kathināni ca tīṇādi, patto, bhesajjameva ca;</p>



<p class="gathalast">Accekampi ca sāsaṅkaṃ, pakkamantadvayampi ca.</p>



<p class="hangnum"><a name="para386"></a><span class="paranum">386</span>.</p>



<p class="gatha1"> Tathā <a name="M0.0342"></a> upassayaṃ gantvā, bhojanañca paramparaṃ;</p>



<p class="gathalast">Anatirittaṃ sabhatto, vikappetvā tatheva ca.</p>



<p class="hangnum"><a name="para387"></a><span class="paranum">387</span>.</p>



<p class="gatha1"> Rañño, vikāle, vosāsā-raññakussayavādikā;</p>



<p class="gathalast">Pattasannicayañceva, pure, pacchā, vikālake.</p>



<p class="hangnum"><a name="para388"></a><span class="paranum">388</span>.</p>



<p class="gatha1"> Pañcāhikaṃ =02, saṅkamaniṃ, tathā āvasathadvayaṃ;</p>



<p class="gathalast">Pasākhe, āsane cāti, ekūnatiṃsime pana.</p>



<p class="hangnum"><a name="para389"></a><span class="paranum">389</span>.</p>



<p class="gatha1"> Dvisamuṭṭhānikā dhammā, niddiṭṭhā kāyavācato;</p>



<p class="gathalast">Kāyavācādito ceva, sabbe kathinasambhavā.</p>



<p class="centered">Kathinasamuṭṭhānaṃ.</p>



<p class="hangnum"><a name="para390"></a><span class="paranum">390</span>.</p>



<p class="gatha1"> Dve seyyāhaccapādo ca, piṇḍañca gaṇabhojanaṃ;</p>



<p class="gathalast">Vikāle, sannidhiñceva, dantaponamacelakaṃ.</p>



<p class="hangnum"><a name="para391"></a><span class="paranum">391</span>.</p>



<p class="gatha1"> Uyyuttañca vasuyyodhiṃ, surā, orena nhāyanaṃ;</p>



<p class="gathalast">Dubbaṇṇakaraṇañceva, pāṭidesaniyadvayaṃ.</p>



<p class="hangnum"><a name="para392"></a><span class="paranum">392</span>.</p>



<p class="gatha1"> Lasuṇaṃ, upatiṭṭheyya, naccadassanameva ca;</p>



<p class="gathalast">Naggaṃ, attharaṇaṃ, mañce, antoraṭṭhe, tathā bahi.</p>



<p class="hangnum"><a name="para393"></a><span class="paranum">393</span>.</p>



<p class="gatha1"> Antovassamagārañca, āsandiṃ, suttakantanaṃ;</p>



<p class="gathalast">Veyyāvaccaṃ, sahatthā ca, āvāse ca abhikkhuke.</p>



<p class="hangnum"><a name="para394"></a><span class="paranum">394</span>.</p>



<p class="gatha1"> Chattaṃ, yānañca saṅghāṇiṃ, alaṅkāraṃ, gandhavāsitaṃ;</p>



<p class="gathalast">Bhikkhunī, sikkhamānā ca, sāmaṇerī, gihīniyā.</p>



<p class="hangnum"><a name="para395"></a><span class="paranum">395</span>.</p>



<p class="gatha1"> Tathā saṃkaccikā cāti, tecattālīsime pana;</p>



<p class="gathalast">Sabbe eḷakalomena, dvisamuṭṭhānikā samā.</p>



<p class="centered">Eḷakalomasamuṭṭhānaṃ.</p>



<p class="hangnum"><a name="para396"></a><span class="paranum">396</span>.</p>



<p class="gatha1"> Aññatrāsammato <a name="M0.0343"></a> ceva, tathā atthaṅgatena ca;</p>



<p class="gathalast">Tiracchānavijjā dve vuttā, anokāsakatampi ca.</p>



<p class="hangnum"><a name="para397"></a><span class="paranum">397</span>.</p>



<p class="gatha1"> Sabbe cha panime dhammā, vācato vācacittato;</p>



<p class="gathalast">Dvisamuṭṭhānikā honti, padasodhammatulyatā.</p>



<p class="centered">Padasodhammasamuṭṭhānaṃ.</p>



<p class="hangnum"><a name="para398"></a><span class="paranum">398</span>.</p>



<p class="gatha1"> Ekaṃ nāvaṃ, paṇītañca, saṃvidhānañca saṃhare;</p>



<p class="gathalast">Dhaññaṃ, nimantitā ceva, pāṭidesaniyaṭṭhakaṃ.</p>



<p class="hangnum"><a name="para399"></a><span class="paranum">399</span>.</p>



<p class="gatha1"> Etā =03 catusamuṭṭhānā, sikkhā cuddasa honti hi;</p>



<p class="gathalast">Paññattā buddhaseṭṭhena, addhānena samā matā.</p>



<p class="centered">Addhānasamuṭṭhānaṃ.</p>



<p class="hangnum"><a name="para400"></a><span class="paranum">400</span>.</p>



<p class="gatha1"> Sutiṃ, sūpādiviññattiṃ, andhakāre tatheva ca;</p>



<p class="gathalast">Paṭicchanne ca okāse, byūhe cāti ime chapi.</p>



<p class="hangnum"><a name="para401"></a><span class="paranum">401</span>.</p>



<p class="gatha1"> Sabbe tu dvisamuṭṭhānā, catutthacchaṭṭhato siyuṃ;</p>



<p class="gathalast">Theyyasatthasamuṭṭhānā, desitādiccabandhunā.</p>



<p class="centered">Theyyasatthasamuṭṭhānaṃ.</p>



<p class="hangnum"><a name="para402"></a><span class="paranum">402</span>.</p>



<p class="gatha1"> Chatta, daṇḍakarassāpi, satthāvudhakarassapi;</p>



<p class="gathalast">Pādukūpāhanā, yānaṃ, seyyā, pallatthikāya ca.</p>



<p class="hangnum"><a name="para403"></a><span class="paranum">403</span>.</p>



<p class="gatha1"> Veṭhitoguṇṭhito cāti, ekādasa nidassitā;</p>



<p class="gathalast">Sabbe ekasamuṭṭhānā, dhammadesanasaññitā.</p>



<p class="centered">Dhammadesanasamuṭṭhānaṃ.</p>



<p class="hangnum"><a name="para404"></a><span class="paranum">404</span>.</p>



<p class="gatha1"> Bhūtārocanakañceva<a name="M0.0344"></a>, corivuṭṭhāpanampi ca;</p>



<p class="gathalast">Ananuññātamattañhi, asambhinnamidaṃ tayaṃ.</p>



<p class="centered">Samuṭṭhānasīsakathā niṭṭhitā.</p>



<p class="subhead">Ekuttaranayakathā</p>



<p class="hangnum"><a name="para405"></a><span class="paranum">405</span>.</p>



<p class="gatha1"> Kati āpattiyo honti, samuṭṭhānena ādinā?</p>



<p class="gathalast">Pañca āpattiyo honti, kuṭiṃ saṃyācikāya tu.</p>



<p class="hangnum"><a name="para406"></a><span class="paranum">406</span>.</p>



<p class="gatha1"> Karoto pana tissova, payoge dukkaṭādayo;</p>



<p class="gathalast">Vikāle pana pācitti, tathā aññātihatthato.</p>



<p class="hangnum"><a name="para407"></a><span class="paranum">407</span>.</p>



<p class="gatha1"> Gahetvā bhuñjato vuttaṃ, pāṭidesaniyampi ca;</p>



<p class="gathalast">Pañcimāpattiyo honti, samuṭṭhānena ādinā.</p>



<p class="hangnum"><a name="para408"></a><span class="paranum">408</span>.</p>



<p class="gatha1"> Kati =04 āpattiyo honti, dutiyena tuvaṃ bhaṇa?</p>



<p class="gathalast">Āpattiyo catassova, hontīti paridīpaye.</p>



<p class="hangnum"><a name="para409"></a><span class="paranum">409</span>.</p>



<p class="gatha1"> ‘‘Kuṭiṃ mama karothā’’ti, samādisati bhikkhu ce;</p>



<p class="gathalast">Karonti ce kuṭiṃ tassa, vipannaṃ sabbathā pana.</p>



<p class="hangnum"><a name="para410"></a><span class="paranum">410</span>.</p>



<p class="gatha1"> Tisso purimaniddiṭṭhā, payoge dukkaṭādayo;</p>



<p class="gathalast">Padasodhammamūlena, catassova bhavantimā.</p>



<p class="hangnum"><a name="para411"></a><span class="paranum">411</span>.</p>



<p class="gatha1"> Tatiyena kati jāyanti, samuṭṭhānena me bhaṇa?</p>



<p class="gathalast">Tatiyena tuvaṃ brūmi, pañcadhāpattiyo siyuṃ.</p>



<p class="hangnum"><a name="para412"></a><span class="paranum">412</span>.</p>



<p class="gatha1"> Bhikkhu saṃvidahitvāna;</p>



<p class="gatha2">Karoti ca kuṭiṃ sace;</p>



<p class="gatha3">Tisso āpattiyo honti;</p>



<p class="gathalast">Payoge dukkaṭādayo.</p>



<p class="hangnum"><a name="para413"></a><span class="paranum">413</span>.</p>



<p class="gatha1"> Paṇītabhojanaṃ <a name="M0.0345"></a> vatvā, hoti pācitti bhuñjato;</p>



<p class="gathalast">Bhikkhuniṃ na nivāretvā, pāṭidesaniyaṃ siyā.</p>



<p class="hangnum"><a name="para414"></a><span class="paranum">414</span>.</p>



<p class="gatha1"> Siyuṃ kati catutthena, samuṭṭhānena me bhaṇa?</p>



<p class="gathalast">Chaḷevāpattiyo honti, methunaṃ yadi sevati.</p>



<p class="hangnum"><a name="para415"></a><span class="paranum">415</span>.</p>



<p class="gatha1"> Hoti pārājikaṃ tassa, kuṭiṃ saṃyācikāya tu;</p>



<p class="gathalast">Karoto pana tissova, payoge dukkaṭādayo.</p>



<p class="hangnum"><a name="para416"></a><span class="paranum">416</span>.</p>



<p class="gatha1"> Vikāle pana pācitti, tathā aññātihatthato;</p>



<p class="gathalast">Gahetvā bhuñjato vuttaṃ, pāṭidesaniyampi ca.</p>



<p class="hangnum"><a name="para417"></a><span class="paranum">417</span>.</p>



<p class="gatha1"> Kati āpattiyo honti, pañcamena? Cha honti hi;</p>



<p class="gathalast">Manussuttaridhammaṃ tu, vadaṃ pārājikaṃ phuse.</p>



<p class="hangnum"><a name="para418"></a><span class="paranum">418</span>.</p>



<p class="gatha1"> ‘‘Kuṭiṃ mama karothā’’ti;</p>



<p class="gatha2">Samādisati bhikkhu ce;</p>



<p class="gatha3">Karonti ce kuṭiṃ tisso;</p>



<p class="gathalast">Honti tā dukkaṭādayo.</p>



<p class="hangnum"><a name="para419"></a><span class="paranum">419</span>.</p>



<p class="gatha1"> Vāceti padaso dhammaṃ, hoti pācitti bhikkhuno;</p>



<p class="gathalast">Davakamyatā vadantassa, tassa dubbhāsitaṃ siyā.</p>



<p class="hangnum"><a name="para420"></a><span class="paranum">420</span>.</p>



<p class="gatha1"> Samuṭṭhānena =05 chaṭṭhena, kati āpattiyo siyuṃ?</p>



<p class="gathalast">Cha ca saṃvidahitvāna, bhaṇḍaṃ harati ce cuto.</p>



<p class="hangnum"><a name="para421"></a><span class="paranum">421</span>.</p>



<p class="gatha1"> ‘‘Kuṭiṃ mama karothā’’ti;</p>



<p class="gatha2">Samādisati bhikkhu ce;</p>



<p class="gatha3">Karonti ce kuṭiṃ tisso;</p>



<p class="gathalast">Honti tā dukkaṭādayo.</p>



<p class="hangnum"><a name="para422"></a><span class="paranum">422</span>.</p>



<p class="gatha1"> Paṇītabhojanaṃ vatvā, hoti pācitti bhuñjato;</p>



<p class="gathalast">Bhikkhuniṃ na nivāretvā, pāṭidesaniyaṃ siyā.</p>



<p class="hangnum"><a name="para423"></a><span class="paranum">423</span>.</p>



<p class="gatha1"> Idha <a name="M0.0346"></a> yo vimatūparamaṃ paramaṃ;</p>



<p class="gatha2">Imamuttaramuttarati;</p>



<p class="gatha3">Vinayaṃ sunayaṃ sunayena yuto;</p>



<p class="gathalast">Sa ca duttaramuttaramuttarati.</p>



<p class="centered">Āpattisamuṭṭhānakathā.</p>



<p class="hangnum"><a name="para424"></a><span class="paranum">424</span>.</p>



<p class="gatha1"> Ito paraṃ pavakkhāmi, paramekuttaraṃ nayaṃ;</p>



<p class="gathalast">Avikkhittena cittena, taṃ suṇātha samāhitā.</p>



<p class="hangnum"><a name="para425"></a><span class="paranum">425</span>.</p>



<p class="gatha1"> Ke āpattikarā dhammā, anāpattikarāpi ke?</p>



<p class="gathalast">Kā panāpattiyo nāma, lahukā garukāpi kā?</p>



<p class="hangnum"><a name="para426"></a><span class="paranum">426</span>.</p>



<p class="gatha1"> Sāvasesā ca kāpatti, kā nāmānavasesakā?</p>



<p class="gathalast">Duṭṭhullā nāma kāpatti, aduṭṭhullāpi nāma kā?</p>



<p class="hangnum"><a name="para427"></a><span class="paranum">427</span>.</p>



<p class="gatha1"> Niyatā nāma kāpatti, kā panāniyatāpi ca?</p>



<p class="gathalast">Desanāgāminī kā ca, kā cādesanagāminī?</p>



<p class="hangnum"><a name="para428"></a><span class="paranum">428</span>.</p>



<p class="gatha1"> Samuṭṭhānāni āpatti-karā dhammāti dīpitā;</p>



<p class="gathalast">Anāpattikarā dhammā, samathā satta dassitā.</p>



<p class="hangnum"><a name="para429"></a><span class="paranum">429</span>.</p>



<p class="gatha1"> Pārājikādayo satta-vidhā āpattiyo siyuṃ;</p>



<p class="gathalast">Lahukā tattha pañceva, honti thullaccayādayo.</p>



<p class="hangnum"><a name="para430"></a><span class="paranum">430</span>.</p>



<p class="gatha1"> Pārājikaṃ ṭhapetvāna, sāvasesāvasesakā;</p>



<p class="gathalast">Ekā pārājikāpatti, matā anavasesakā.</p>



<p class="hangnum"><a name="para431"></a><span class="paranum">431</span>.</p>



<p class="gatha1"> ‘‘Duṭṭhullā’’ti =06 ca niddiṭṭhā, duvidhāpattiādito;</p>



<p class="gathalast">Sesā pañcavidhāpatti, ‘‘aduṭṭhullā’’ti dīpitā.</p>



<p class="hangnum"><a name="para432"></a><span class="paranum">432</span>.</p>



<p class="gatha1"> Pañcānantariyasaṃyuttā, niyatāniyatetarā;</p>



<p class="gathalast">Desanāgāminī pañca, dve panādesagāmikā.</p>



<p class="centered">Ekakakathā.</p>



<p class="hangnum"><a name="para433"></a><span class="paranum">433</span>.</p>



<p class="gatha1"> Abhabbāpattiko <a name="M0.0347"></a> ko ca, bhabbāpattikapuggalo?</p>



<p class="gathalast">Upasampadakammaṃ tu, satthunā kassa vāritaṃ?</p>



<p class="hangnum"><a name="para434"></a><span class="paranum">434</span>.</p>



<p class="gatha1"> Āpattimāpajjituṃ dveva loke;</p>



<p class="gatha2">Buddhā ca paccekabuddhā abhabbā;</p>



<p class="gatha3">Āpattimāpajjituṃ dveva loke;</p>



<p class="gathalast">Bhikkhū ca bhabbā atha bhikkhunī ca.</p>



<p class="hangnum"><a name="para435"></a><span class="paranum">435</span>.</p>



<p class="gatha1"> Addhavihīno aṅgavihīno;</p>



<p class="gatha2">Vatthuvipanno dukkaṭakārī;</p>



<p class="gatha3">No paripuṇṇo yācati yo no;</p>



<p class="gathalast">Tassupasampadā paṭisiddhā.</p>



<p class="hangnum"><a name="para436"></a><span class="paranum">436</span>.</p>



<p class="gatha1"> Atthāpatti have laddha-samāpattissa bhikkhuno;</p>



<p class="gathalast">Atthāpatti hi no laddha-samāpattissa dīpitā.</p>



<p class="hangnum"><a name="para437"></a><span class="paranum">437</span>.</p>



<p class="gatha1"> Bhūtassārocanaṃ laddha-samāpattissa niddise;</p>



<p class="gathalast">Abhūtārocanāpatti, asamāpattilābhino.</p>



<p class="hangnum"><a name="para438"></a><span class="paranum">438</span>.</p>



<p class="gatha1"> Atthi saddhammasaṃyuttā, asaddhammayutāpi ca;</p>



<p class="gathalast">Saparikkhārasaṃyuttā, parasantakasaṃyutā.</p>



<p class="hangnum"><a name="para439"></a><span class="paranum">439</span>.</p>



<p class="gatha1"> Padasodhammamūlādī, saddhammapaṭisaṃyutā;</p>



<p class="gathalast">Duṭṭhullavācasaṃyuttā, asaddhammayutā siyā.</p>



<p class="hangnum"><a name="para440"></a><span class="paranum">440</span>.</p>



<p class="gatha1"> Atirekadasāhaṃ tu, ṭhapane cīvarādino;</p>



<p class="gathalast">Anissajjitvā bhoge ca, saparikkhārasaṃyutā.</p>



<p class="hangnum"><a name="para441"></a><span class="paranum">441</span>.</p>



<p class="gatha1"> Saṅghassa mañcapīṭhādiṃ, ajjhokāsattharepi ca;</p>



<p class="gathalast">Anāpucchāva gamane, parasantakasaṃyutā.</p>



<p class="hangnum"><a name="para442"></a><span class="paranum">442</span>.</p>



<p class="gatha1"> Kathañhi =07 bhaṇato saccaṃ, garukaṃ hoti bhikkhuno?</p>



<p class="gathalast">Kathaṃ musā bhaṇantassa, lahukāpatti jāyate?</p>



<p class="hangnum"><a name="para443"></a><span class="paranum">443</span>.</p>



<p class="gatha1"> ‘‘Sikharaṇī’’ti <a name="M0.0348"></a> saccaṃ tu, bhaṇato garukaṃ siyā;</p>



<p class="gathalast">Sampajānamusāvāde, pācitti lahukā bhave.</p>



<p class="hangnum"><a name="para444"></a><span class="paranum">444</span>.</p>



<p class="gatha1"> Kathaṃ musā bhaṇantassa, garukaṃ hoti bhikkhuno?</p>



<p class="gathalast">Kathañca bhaṇato saccaṃ, āpatti lahukā siyā?</p>



<p class="hangnum"><a name="para445"></a><span class="paranum">445</span>.</p>



<p class="gatha1"> Abhūtārocane tassa, garukāpatti dīpitā;</p>



<p class="gathalast">Bhūtassārocane saccaṃ, vadato lahukā siyā.</p>



<p class="hangnum"><a name="para446"></a><span class="paranum">446</span>.</p>



<p class="gatha1"> Kathaṃ bhūmigato dosaṃ, na vehāsagato phuse?</p>



<p class="gathalast">Kathaṃ vehāsago dosaṃ, na ca bhūmigato phuse?</p>



<p class="hangnum"><a name="para447"></a><span class="paranum">447</span>.</p>



<p class="gatha1"> Saṅghakammaṃ vikopetuṃ, hatthapāsaṃ jahaṃ phuse;</p>



<p class="gathalast">Kesamattampi ākāse, tiṭṭhato natthi vajjatā.</p>



<p class="hangnum"><a name="para448"></a><span class="paranum">448</span>.</p>



<p class="gatha1"> Āhaccapādakaṃ mañcaṃ, vehāsakuṭiyūpari;</p>



<p class="gathalast">Pīṭhaṃ vābhinisīdanto, āpajjati na bhūmito.</p>



<p class="hangnum"><a name="para449"></a><span class="paranum">449</span>.</p>



<p class="gatha1"> Pavisanto kathaṃ bhikkhu, āpajjati, na nikkhamaṃ?</p>



<p class="gathalast">Pavisanto kathaṃ bhikkhu, pavisanto na ceva taṃ?</p>



<p class="hangnum"><a name="para450"></a><span class="paranum">450</span>.</p>



<p class="gatha1"> Sachattupāhano vatta-mapūretvāna kevalaṃ;</p>



<p class="gathalast">Pavisanto panāpattiṃ, āpajjati, na nikkhamaṃ.</p>



<p class="hangnum"><a name="para451"></a><span class="paranum">451</span>.</p>



<p class="gatha1"> Gamiko gamikavattāni, apūretvāna nikkhamaṃ;</p>



<p class="gathalast">Nikkhamantova āpattiṃ, phuseyya, pavisaṃ na ca.</p>



<p class="hangnum"><a name="para452"></a><span class="paranum">452</span>.</p>



<p class="gatha1"> Ādiyanto panāpattiṃ, āpajjati kathaṃ vada?</p>



<p class="gathalast">Tathevānādiyantopi, āpajjati kathaṃ vada?</p>



<p class="hangnum"><a name="para453"></a><span class="paranum">453</span>.</p>



<p class="gatha1"> Bhikkhunī atigambhīraṃ, yā kācudakasuddhikaṃ;</p>



<p class="gathalast">Ādiyantī panāpattiṃ, āpajjati, na saṃsayo.</p>



<p class="hangnum"><a name="para454"></a><span class="paranum">454</span>.</p>



<p class="gatha1"> Anādiyitvā dubbaṇṇa-karaṇaṃ pana cīvaraṃ;</p>



<p class="gathalast">Yevaṃ anādiyantova, āpajjati hi nāma so.</p>



<p class="hangnum"><a name="para455"></a><span class="paranum">455</span>.</p>



<p class="gatha1"> Samādiyanto āpattiṃ, āpajjati kathaṃ pana?</p>



<p class="gathalast">Tathāsamādiyantopi, āpajjati kathaṃ pana?</p>



<p class="hangnum"><a name="para456"></a><span class="paranum">456</span>.</p>



<p class="gatha1"> Yo <a name="M0.0349"></a> =08 hi mūgabbatādīni, vatānidha samādiyaṃ;</p>



<p class="gathalast">Samādiyanto āpattiṃ, āpajjati hi nāma so.</p>



<p class="hangnum"><a name="para457"></a><span class="paranum">457</span>.</p>



<p class="gatha1"> Yo hi kammakato bhikkhu, vuttaṃ vattaṃ panattano;</p>



<p class="gathalast">Tañcāsamādiyantova, āpajjati hi nāma so.</p>



<p class="hangnum"><a name="para458"></a><span class="paranum">458</span>.</p>



<p class="gatha1"> Karontova panāpattiṃ, kathamāpajjate naro?</p>



<p class="gathalast">Na karonto kathaṃ nāma, samaṇo dosavā siyā?</p>



<p class="hangnum"><a name="para459"></a><span class="paranum">459</span>.</p>



<p class="gatha1"> Bhaṇḍāgārikakammañca, vejjakammañca cīvaraṃ;</p>



<p class="gathalast">Aññātikāya sibbanto, karaṃ āpajjate naro.</p>



<p class="hangnum"><a name="para460"></a><span class="paranum">460</span>.</p>



<p class="gatha1"> Upajjhāyassa vattāni, vattāni itarassa vā;</p>



<p class="gathalast">Akaronto panāpattiṃ, āpajjati hi nāma so.</p>



<p class="hangnum"><a name="para461"></a><span class="paranum">461</span>.</p>



<p class="gatha1"> Dento āpajjatāpattiṃ, na dentopi kathaṃ bhaṇa?</p>



<p class="gathalast">Aññātikāya yaṃ kiñci, bhikkhu bhikkhuniyā pana.</p>



<p class="hangnum"><a name="para462"></a><span class="paranum">462</span>.</p>



<p class="gatha1"> Cīvaraṃ dadamāno hi, dento āpajjate pana;</p>



<p class="gathalast">Tathantevāsikādīnaṃ, adento cīvarādikaṃ.</p>



<p class="hangnum"><a name="para463"></a><span class="paranum">463</span>.</p>



<p class="gatha1"> Attasannissitā atthi, tatheva paranissitā;</p>



<p class="gathalast">Mudulambādino attā, sesā hi paranissitā.</p>



<p class="hangnum"><a name="para464"></a><span class="paranum">464</span>.</p>



<p class="gatha1"> Kathañca paṭigaṇhanto, āpajjati hi vajjataṃ?</p>



<p class="gathalast">Kathamappaṭigaṇhanto, āpajjati hi vajjataṃ?</p>



<p class="hangnum"><a name="para465"></a><span class="paranum">465</span>.</p>



<p class="gatha1"> Cīvaraṃ paṭigaṇhanto, bhikkhu aññātihatthato;</p>



<p class="gathalast">Ovādañca na gaṇhanto, āpajjati hi vajjataṃ.</p>



<p class="hangnum"><a name="para466"></a><span class="paranum">466</span>.</p>



<p class="gatha1"> Kathañca paribhogena, āpajjati tapodhano?</p>



<p class="gathalast">Kathaṃ na paribhogena, āpajjati tapodhano?</p>



<p class="hangnum"><a name="para467"></a><span class="paranum">467</span>.</p>



<p class="gatha1"> Yo hi nissaggiyaṃ vatthuṃ, accajitvā nisevati;</p>



<p class="gathalast">Ayaṃ tu paribhogena, āpajjati, na saṃsayo.</p>



<p class="hangnum"><a name="para468"></a><span class="paranum">468</span>.</p>



<p class="gatha1"> Atikkamentī saṅghāṭi-cāraṃ pañcāhikaṃ pana;</p>



<p class="gathalast">Ayaṃ tu paribhogena, āpajjati hi bhikkhunī.</p>



<p class="hangnum"><a name="para469"></a><span class="paranum">469</span>.</p>



<p class="gatha1"> Divāpajjati <a name="M0.0350"></a> no rattiṃ, rattimeva ca no divā;</p>



<p class="gathalast">Dvāraṃ asaṃvaritvāna, sento āpajjate divā.</p>



<p class="hangnum"><a name="para470"></a><span class="paranum">470</span>.</p>



<p class="gatha1"> Sagāraseyyakaṃ =09 rattiṃ, āpajjati hi no divā;</p>



<p class="gathalast">Aruṇugge panāpatti, kathaṃ na aruṇuggame?</p>



<p class="hangnum"><a name="para471"></a><span class="paranum">471</span>.</p>



<p class="gatha1"> Ekachārattasattāha-dasāhādiatikkame;</p>



<p class="gathalast">Phusanto vuttamāpattiṃ, āpajjatyaruṇuggame.</p>



<p class="hangnum"><a name="para472"></a><span class="paranum">472</span>.</p>



<p class="gatha1"> Pavāretvāna bhuñjanto, phuse na aruṇuggame;</p>



<p class="gathalast">Chindantassa siyāpatti, kathamacchindato siyā?</p>



<p class="hangnum"><a name="para473"></a><span class="paranum">473</span>.</p>



<p class="gatha1"> Chindanto bhūtagāmañca, aṅgajātañca attano;</p>



<p class="gathalast">Pārājikañca pācittiṃ, phuse thullaccayampi ca.</p>



<p class="hangnum"><a name="para474"></a><span class="paranum">474</span>.</p>



<p class="gatha1"> Na chindanto nakhe kese, āpajjati hi nāma so;</p>



<p class="gathalast">Chādentopajjatāpattiṃ, nacchādento kathaṃ pana?</p>



<p class="hangnum"><a name="para475"></a><span class="paranum">475</span>.</p>



<p class="gatha1"> Chādento pana āpattiṃ, chādentopajjate naro;</p>



<p class="gathalast">Āpajjati panacchinno, nacchādento tiṇādinā.</p>



<p class="hangnum"><a name="para476"></a><span class="paranum">476</span>.</p>



<p class="gatha1"> Āpajjati hi dhārento, na dhārento kathaṃ pana?</p>



<p class="gathalast">Dhārento kusacīrādiṃ, dhārentopajjate pana.</p>



<p class="hangnum"><a name="para477"></a><span class="paranum">477</span>.</p>



<p class="gatha1"> Dinnaṃ nissaṭṭhapattaṃ taṃ, adhārentova dosavā;</p>



<p class="gathalast">Sacittakadukaṃ saññā-vimokkhakadukaṃ bhave.</p>



<p class="centered">Dukakathā.</p>



<p class="hangnum"><a name="para478"></a><span class="paranum">478</span>.</p>



<p class="gatha1"> Atthāpatti hi tiṭṭhante, nāthe, no parinibbute;</p>



<p class="gathalast">Nibbute na tu tiṭṭhante, atthāpattubhayatthapi.</p>



<p class="hangnum"><a name="para479"></a><span class="paranum">479</span>.</p>



<p class="gatha1"> Ruhiruppādanāpatti, ṭhite, no parinibbute;</p>



<p class="gathalast">Theramāvusavādena, vadato parinibbute.</p>



<p class="hangnum"><a name="para480"></a><span class="paranum">480</span>.</p>



<p class="gatha1"> Āpattiyo <a name="M0.0351"></a> imā dvepi, ṭhapetvā sugate pana;</p>



<p class="gathalast">Avasesā dharantepi, bhavanti parinibbute.</p>



<p class="hangnum"><a name="para481"></a><span class="paranum">481</span>.</p>



<p class="gatha1"> Kāleyeva siyāpatti, vikāle na siyā kathaṃ?</p>



<p class="gathalast">Vikāle tu siyāpatti, na kāle, ubhayatthapi?</p>



<p class="hangnum"><a name="para482"></a><span class="paranum">482</span>.</p>



<p class="gatha1"> Bhuñjatonatirittaṃ tu, kālasmiṃ, no vikālake;</p>



<p class="gathalast">Vikālabhojanāpatti, vikāle, tu na kālake.</p>



<p class="hangnum"><a name="para483"></a><span class="paranum">483</span>.</p>



<p class="gatha1"> Avasesaṃ =10 panāpattiṃ, āpajjati hi sabbadā;</p>



<p class="gathalast">Sabbaṃ kāle vikāle ca, natthi tattha ca saṃsayo.</p>



<p class="hangnum"><a name="para484"></a><span class="paranum">484</span>.</p>



<p class="gatha1"> Rattimeva panāpattiṃ, āpajjati ca no divā;</p>



<p class="gathalast">Divāpajjati no rattiṃ, āpajjatubhayatthapi.</p>



<p class="hangnum"><a name="para485"></a><span class="paranum">485</span>.</p>



<p class="gatha1"> Sahaseyyā siyā rattiṃ, dvārāsaṃvaramūlakā;</p>



<p class="gathalast">Divā, sesā panāpatti, siyā rattiṃ divāpi ca.</p>



<p class="hangnum"><a name="para486"></a><span class="paranum">486</span>.</p>



<p class="gatha1"> Dasavasso tu no ūna-dasavasso siyā kathaṃ?</p>



<p class="gathalast">Hotūnadasavasso, no, dasavassūbhayatthapi?</p>



<p class="hangnum"><a name="para487"></a><span class="paranum">487</span>.</p>



<p class="gatha1"> Upaṭṭhāpeti ce bālo, parisaṃ dasavassiko;</p>



<p class="gathalast">Āpattiṃ pana abyatto, āpajjati, na saṃsayo.</p>



<p class="hangnum"><a name="para488"></a><span class="paranum">488</span>.</p>



<p class="gatha1"> Tathūnadasavasso ca, ‘‘paṇḍitoha’’nti gaṇhati;</p>



<p class="gathalast">Parisaṃ, dasavasso no, sesamāpajjate ubho.</p>



<p class="hangnum"><a name="para489"></a><span class="paranum">489</span>.</p>



<p class="gatha1"> Kāḷe āpajjatāpattiṃ, na juṇhe juṇhake kathaṃ;</p>



<p class="gathalast">Āpajjati, na kāḷasmiṃ, āpajjatūbhayatthapi?</p>



<p class="hangnum"><a name="para490"></a><span class="paranum">490</span>.</p>



<p class="gatha1"> Vassaṃ anupagacchanto, kāḷe, no juṇhake pana;</p>



<p class="gathalast">Āpajjatāpavārento, juṇhe, na pana kāḷake.</p>



<p class="hangnum"><a name="para491"></a><span class="paranum">491</span>.</p>



<p class="gatha1"> Avasesaṃ tu paññatta-māpattimavipattinā;</p>



<p class="gathalast">Kāḷe ceva ca juṇhe ca, āpajjati, na saṃsayo.</p>



<p class="hangnum"><a name="para492"></a><span class="paranum">492</span>.</p>



<p class="gatha1"> Vassūpagamanaṃ kāḷe, no juṇhe, tu pavāraṇā;</p>



<p class="gathalast">Juṇhe kappati, no kāḷe, sesaṃ panubhayatthapi.</p>



<p class="hangnum"><a name="para493"></a><span class="paranum">493</span>.</p>



<p class="gatha1"> Atthāpatti <a name="M0.0352"></a> tu hemante, na hotītarutudvaye;</p>



<p class="gathalast">Gimheyeva na sesesu, vasse no itaradvaye.</p>



<p class="hangnum"><a name="para494"></a><span class="paranum">494</span>.</p>



<p class="gatha1"> Dine pāḷipadakkhāte, kattike puṇṇamāsiyā;</p>



<p class="gathalast">Ṭhapitaṃ tu vikappetvā, vassasāṭikacīvaraṃ.</p>



<p class="hangnum"><a name="para495"></a><span class="paranum">495</span>.</p>



<p class="gatha1"> Āpajjati ca hemante, nivāseti ca taṃ sace;</p>



<p class="gathalast">Puṇṇamādivasasmiñhi, kattikassa tu pacchime.</p>



<p class="hangnum"><a name="para496"></a><span class="paranum">496</span>.</p>



<p class="gatha1"> Taṃ apaccuddharitvāva, hemanteyeva, netare;</p>



<p class="gathalast">Āpajjatīti niddiṭṭhaṃ, <span class="bld">kurundaṭṭhakathāya</span> tu.</p>



<p class="hangnum"><a name="para497"></a><span class="paranum">497</span>.</p>



<p class="gatha1"> ‘‘Atirekamāso =11 seso’’ti;</p>



<p class="gatha2">Pariyesanto ca gimhike;</p>



<p class="gatha3">Gimhe āpajjatāpattiṃ;</p>



<p class="gathalast">Na tvevitarutudvaye.</p>



<p class="hangnum"><a name="para498"></a><span class="paranum">498</span>.</p>



<p class="gatha1"> Vijjamāne sace naggo, vassasāṭikacīvare;</p>



<p class="gathalast">Ovassāpeti yo kāyaṃ, vasse āpajjatīdha so.</p>



<p class="hangnum"><a name="para499"></a><span class="paranum">499</span>.</p>



<p class="gatha1"> Āpajjati hi saṅghova, na gaṇo na ca puggalo;</p>



<p class="gathalast">Gaṇova na ca sesā hi, puggalova na cāpare.</p>



<p class="hangnum"><a name="para500"></a><span class="paranum">500</span>.</p>



<p class="gatha1"> Adhiṭṭhānaṃ karonto vā, pārisuddhiuposathaṃ;</p>



<p class="gathalast">Saṅgho vāpajjatāpattiṃ, na gaṇo na ca puggalo.</p>



<p class="hangnum"><a name="para501"></a><span class="paranum">501</span>.</p>



<p class="gatha1"> Suttuddesamadhiṭṭhānaṃ, karonto vā uposathaṃ;</p>



<p class="gathalast">Gaṇo vāpajjatāpattiṃ, na saṅgho na ca puggalo.</p>



<p class="hangnum"><a name="para502"></a><span class="paranum">502</span>.</p>



<p class="gatha1"> Suttuddesaṃ karonto vā, eko pana uposathaṃ;</p>



<p class="gathalast">Puggalopajjatāpattiṃ, na ca saṅgho gaṇo na ca.</p>



<p class="hangnum"><a name="para503"></a><span class="paranum">503</span>.</p>



<p class="gatha1"> Āpajjati gilānova, nāgilāno kathaṃ pana;</p>



<p class="gathalast">Āpajjatāgilānova, no gilāno ubhopi ca?</p>



<p class="hangnum"><a name="para504"></a><span class="paranum">504</span>.</p>



<p class="gatha1"> Bhesajjena <a name="M0.0353"></a> panaññena, atthe sati ca yo pana;</p>



<p class="gathalast">Viññāpeti tadaññaṃ so, āpajjati akallako.</p>



<p class="hangnum"><a name="para505"></a><span class="paranum">505</span>.</p>



<p class="gatha1"> Na bhesajjena atthepi, bhesajjaṃ viññāpeti ce;</p>



<p class="gathalast">Āpajjatāgilānova, sesaṃ pana ubhopi ca.</p>



<p class="hangnum"><a name="para506"></a><span class="paranum">506</span>.</p>



<p class="gatha1"> Atthāpatti hi antova, na bahiddhā, tathā bahi;</p>



<p class="gathalast">Āpajjati, na cevanto, atthāpattubhayatthapi.</p>



<p class="hangnum"><a name="para507"></a><span class="paranum">507</span>.</p>



<p class="gatha1"> Anupakhajja seyyaṃ tu, kappento pana kevalaṃ;</p>



<p class="gathalast">Āpajjati panāpattiṃ, antoyeva ca, no bahi.</p>



<p class="hangnum"><a name="para508"></a><span class="paranum">508</span>.</p>



<p class="gatha1"> Ajjhokāse tu mañcādiṃ, santharitvāna pakkamaṃ;</p>



<p class="gathalast">Bahiyeva ca, no anto, sesaṃ panubhayatthapi.</p>



<p class="hangnum"><a name="para509"></a><span class="paranum">509</span>.</p>



<p class="gatha1"> Antosīmāyevāpattiṃ, bahisīmāya neva ca;</p>



<p class="gathalast">Bahisīmāya, no anto-sīmāya, ubhayatthapi.</p>



<p class="hangnum"><a name="para510"></a><span class="paranum">510</span>.</p>



<p class="gatha1"> Sachattupāhano =12 bhikkhu, pavisanto tapodhano;</p>



<p class="gathalast">Upacārasīmokkante, anto āpajjate pana.</p>



<p class="hangnum"><a name="para511"></a><span class="paranum">511</span>.</p>



<p class="gatha1"> Gamiko dārubhaṇḍādiṃ, paṭisāmanavattakaṃ;</p>



<p class="gathalast">Apūretvāna gacchanto, upacārassatikkame.</p>



<p class="hangnum"><a name="para512"></a><span class="paranum">512</span>.</p>



<p class="gatha1"> Āpajjati panāpattiṃ, bahisīmāyayeva so;</p>



<p class="gathalast">Sesamāpajjate anto-bahisīmāya sabbaso.</p>



<p class="centered">Tikakathā.</p>



<p class="hangnum"><a name="para513"></a><span class="paranum">513</span>.</p>



<p class="gatha1"> Sakavācāya āpanno, paravācāya sujjhati;</p>



<p class="gathalast">Paravācāya āpanno, sakavācāya sujjhati.</p>



<p class="hangnum"><a name="para514"></a><span class="paranum">514</span>.</p>



<p class="gatha1"> Sakavācāya āpanno, sakavācāya sujjhati;</p>



<p class="gathalast">Paravācāya āpanno, paravācāya sujjhati.</p>



<p class="hangnum"><a name="para515"></a><span class="paranum">515</span>.</p>



<p class="gatha1"> Vacīdvārikamāpattiṃ<a name="M0.0354"></a>, āpanno sakavācato;</p>



<p class="gathalast">Tiṇavatthārakaṃ gantvā, paravācāya sujjhati.</p>



<p class="hangnum"><a name="para516"></a><span class="paranum">516</span>.</p>



<p class="gatha1"> Tathā appaṭinissagge, pāpikāya hi diṭṭhiyā;</p>



<p class="gathalast">Parassa kammavācāya, āpajjitvāna vajjataṃ.</p>



<p class="hangnum"><a name="para517"></a><span class="paranum">517</span>.</p>



<p class="gatha1"> Desento bhikkhuno mūle, sakavācāya sujjhati;</p>



<p class="gathalast">Vacīdvārikamāpattiṃ, āpanno bhikkhusantike.</p>



<p class="hangnum"><a name="para518"></a><span class="paranum">518</span>.</p>



<p class="gatha1"> Desetvā taṃ visujjhanto, sakavācāya sujjhati;</p>



<p class="gathalast">Saṅghādisesamāpattiṃ, yāvatatiyakaṃ pana.</p>



<p class="hangnum"><a name="para519"></a><span class="paranum">519</span>.</p>



<p class="gatha1"> Parassa kammavācāya, āpajjitvā tathā puna;</p>



<p class="gathalast">Parassa parivāsādi-kammavācāya sujjhati.</p>



<p class="hangnum"><a name="para520"></a><span class="paranum">520</span>.</p>



<p class="gatha1"> Kāyenāpajjatāpattiṃ, vācāya ca visujjhati;</p>



<p class="gathalast">Vācāyāpajjatāpattiṃ, kāyena ca visujjhati.</p>



<p class="hangnum"><a name="para521"></a><span class="paranum">521</span>.</p>



<p class="gatha1"> Kāyenāpajjatāpattiṃ, kāyeneva visujjhati;</p>



<p class="gathalast">Vācāyāpajjatāpattiṃ, vācāyeva visujjhati.</p>



<p class="hangnum"><a name="para522"></a><span class="paranum">522</span>.</p>



<p class="gatha1"> Kāyadvārikamāpattiṃ, kāyenāpajjate, puna;</p>



<p class="gathalast">Desento taṃ panāpattiṃ, vācāyeva visujjhati.</p>



<p class="hangnum"><a name="para523"></a><span class="paranum">523</span>.</p>



<p class="gatha1"> Vacīdvārikamāpattiṃ =13, āpajjitvāna vācato;</p>



<p class="gathalast">Tiṇavatthārakaṃ gantvā, kāyeneva visujjhati.</p>



<p class="hangnum"><a name="para524"></a><span class="paranum">524</span>.</p>



<p class="gatha1"> Kāyadvārikamāpattiṃ, āpajjitvāna kāyato;</p>



<p class="gathalast">Tiṇavatthārakaṃ gantvā, kāyeneva visujjhati.</p>



<p class="hangnum"><a name="para525"></a><span class="paranum">525</span>.</p>



<p class="gatha1"> Vacīdvārikamāpattiṃ, āpajjitvā tapodhano;</p>



<p class="gathalast">Tameva pana desento, vācāyeva visujjhati.</p>



<p class="hangnum"><a name="para526"></a><span class="paranum">526</span>.</p>



<p class="gatha1"> Sutto āpajjatāpattiṃ, paṭibuddho visujjhati;</p>



<p class="gathalast">Āpanno paṭibuddhova, sutto sujjhati so kathaṃ?</p>



<p class="hangnum"><a name="para527"></a><span class="paranum">527</span>.</p>



<p class="gatha1"> Sutto āpajjatāpattiṃ, suttoyeva visujjhati;</p>



<p class="gathalast">Paṭibuddhova āpanno, paṭibuddho visujjhati?</p>



<p class="hangnum"><a name="para528"></a><span class="paranum">528</span>.</p>



<p class="gatha1"> Sagāraseyyakādiṃ <a name="M0.0355"></a> tu, sutto āpajjate naro;</p>



<p class="gathalast">Desento pana taṃ ñatvā, paṭibuddho visujjhati.</p>



<p class="hangnum"><a name="para529"></a><span class="paranum">529</span>.</p>



<p class="gatha1"> Āpajjitvāna jagganto, tiṇavatthārake pana;</p>



<p class="gathalast">Samathe tu sayantova, sutto vuṭṭhāti nāma so.</p>



<p class="hangnum"><a name="para530"></a><span class="paranum">530</span>.</p>



<p class="gatha1"> Sagāraseyyakādiṃ tu, sutto āpajjate naro;</p>



<p class="gathalast">Sayanto tiṇavatthāre, suttoyeva visujjhati.</p>



<p class="hangnum"><a name="para531"></a><span class="paranum">531</span>.</p>



<p class="gatha1"> Āpajjitvā panāpattiṃ, jagganto pana kevalaṃ;</p>



<p class="gathalast">Desento pana taṃ pacchā, paṭibuddho visujjhati.</p>



<p class="hangnum"><a name="para532"></a><span class="paranum">532</span>.</p>



<p class="gatha1"> Āpajjitvā acittova, sacittova visujjhati;</p>



<p class="gathalast">Āpajjitvā sacittova, acittova visujjhati.</p>



<p class="hangnum"><a name="para533"></a><span class="paranum">533</span>.</p>



<p class="gatha1"> Āpajjitvā acittova, acittova visujjhati;</p>



<p class="gathalast">Āpajjitvā sacittova, sacittova visujjhati.</p>



<p class="hangnum"><a name="para534"></a><span class="paranum">534</span>.</p>



<p class="gatha1"> Acitto, cittakāpattiṃ, āpajjitvā tapodhano;</p>



<p class="gathalast">Pacchā taṃ pana desento, sacittova visujjhati.</p>



<p class="hangnum"><a name="para535"></a><span class="paranum">535</span>.</p>



<p class="gatha1"> Tathā sacittakāpattiṃ, āpajjitvā sacittako;</p>



<p class="gathalast">Sayanto tiṇavatthāre, acittova visujjhati.</p>



<p class="hangnum"><a name="para536"></a><span class="paranum">536</span>.</p>



<p class="gatha1"> Evamevaṃ amissetvā, pacchimaṃ tu padadvayaṃ;</p>



<p class="gathalast">Ettha vuttānusārena, veditabbaṃ vibhāvinā.</p>



<p class="hangnum"><a name="para537"></a><span class="paranum">537</span>.</p>



<p class="gatha1"> Āpajjati =14 ca kammena, akammena visujjhati;</p>



<p class="gathalast">Āpajjati akammena, kammeneva visujjhati.</p>



<p class="hangnum"><a name="para538"></a><span class="paranum">538</span>.</p>



<p class="gatha1"> Kammenāpajjatāpattiṃ, kammeneva visujjhati;</p>



<p class="gathalast">Āpajjati akammena, akammena visujjhati.</p>



<p class="hangnum"><a name="para539"></a><span class="paranum">539</span>.</p>



<p class="gatha1"> Accajaṃ pāpikaṃ diṭṭhiṃ, āpajjitvāna kammato;</p>



<p class="gathalast">Desento pana taṃ pacchā, akammena visujjhati.</p>



<p class="hangnum"><a name="para540"></a><span class="paranum">540</span>.</p>



<p class="gatha1"> Visaṭṭhiādikāpattiṃ<a name="M0.0356"></a>, āpajjitvā akammato;</p>



<p class="gathalast">Parisujjhati kammena, parivāsādinā pana.</p>



<p class="hangnum"><a name="para541"></a><span class="paranum">541</span>.</p>



<p class="gatha1"> Samanubhāsanaṃ bhikkhu, āpajjati ca kammato;</p>



<p class="gathalast">Parivāsādinā pacchā, kammeneva visujjhati.</p>



<p class="hangnum"><a name="para542"></a><span class="paranum">542</span>.</p>



<p class="gatha1"> Avasesaṃ panāpattiṃ, āpajjati akammato;</p>



<p class="gathalast">Desento pana taṃ pacchā, akammeneva sujjhati.</p>



<p class="hangnum"><a name="para543"></a><span class="paranum">543</span>.</p>



<p class="gatha1"> Sammukhāpattimāpanno, visujjhati asammukhā;</p>



<p class="gathalast">Asammukhāpi āpanno, sammukhāva visujjhati.</p>



<p class="hangnum"><a name="para544"></a><span class="paranum">544</span>.</p>



<p class="gatha1"> Sammukhāpattimāpanno, sammukhāva visujjhati;</p>



<p class="gathalast">Asammukhāva āpanno, visujjhati asammukhā.</p>



<p class="hangnum"><a name="para545"></a><span class="paranum">545</span>.</p>



<p class="gatha1"> Accajaṃ pāpakaṃ diṭṭhiṃ, āpanno saṅghasammukhe;</p>



<p class="gathalast">Vuṭṭhānakāle saṅghena, kiñci kammaṃ na vijjati.</p>



<p class="hangnum"><a name="para546"></a><span class="paranum">546</span>.</p>



<p class="gatha1"> Visaṭṭhiādikāpattiṃ, āpajjitvā asammukhā;</p>



<p class="gathalast">Saṅghasammukhatoyeva, visujjhati na caññathā.</p>



<p class="hangnum"><a name="para547"></a><span class="paranum">547</span>.</p>



<p class="gatha1"> Samanubhāsanaṃ saṅgha-sammukhāpajjate, puna;</p>



<p class="gathalast">Saṅghassa sammukhāyeva, visujjhati, na caññathā.</p>



<p class="hangnum"><a name="para548"></a><span class="paranum">548</span>.</p>



<p class="gatha1"> Musāvādādikaṃ sesaṃ, āpajjati asammukhā;</p>



<p class="gathalast">Taṃ pacchā pana desento, visujjhati asammukhā.</p>



<p class="hangnum"><a name="para549"></a><span class="paranum">549</span>.</p>



<p class="gatha1"> Ajānantova āpanno, jānantova visujjhati;</p>



<p class="gathalast">Jānanto pana āpanno, ajānanto visujjhati.</p>



<p class="hangnum"><a name="para550"></a><span class="paranum">550</span>.</p>



<p class="gatha1"> Ajānantova āpanno, ajānanto visujjhati;</p>



<p class="gathalast">Jānanto pana āpanno, jānantova visujjhati.</p>



<p class="hangnum"><a name="para551"></a><span class="paranum">551</span>.</p>



<p class="gatha1"> Acittakacatukkena =15, sadisaṃ sabbathā idaṃ;</p>



<p class="gathalast">Ajānantacatukkanti, veditabbaṃ vibhāvinā.</p>



<p class="hangnum"><a name="para552"></a><span class="paranum">552</span>.</p>



<p class="gatha1"> Āgantukova āpattiṃ, āpajjati, na cetaro;</p>



<p class="gathalast">Āvāsikova āpattiṃ, āpajjati, na cetaro.</p>



<p class="hangnum"><a name="para553"></a><span class="paranum">553</span>.</p>



<p class="gatha1"> Āgantuko <a name="M0.0357"></a> tathāvāsi-kopi āpajjare ubho;</p>



<p class="gathalast">Atthāpatti ca sesaṃ tu, ubho nāpajjare pana.</p>



<p class="hangnum"><a name="para554"></a><span class="paranum">554</span>.</p>



<p class="gatha1"> Sachattupāhano ceva, sasīsaṃ pārutopi ca;</p>



<p class="gathalast">Vihāraṃ pavisanto ca, vicarantopi tattha ca.</p>



<p class="hangnum"><a name="para555"></a><span class="paranum">555</span>.</p>



<p class="gatha1"> Āgantukova āpattiṃ, āpajjati, na cetaro;</p>



<p class="gathalast">Āvāsavattamāvāsī, akarontova dosavā.</p>



<p class="hangnum"><a name="para556"></a><span class="paranum">556</span>.</p>



<p class="gatha1"> Na cevāgantuko, sesa-māpajjanti ubhopi ca;</p>



<p class="gathalast">Asādhāraṇamāpattiṃ, nāpajjanti ubhopi ca.</p>



<p class="hangnum"><a name="para557"></a><span class="paranum">557</span>.</p>



<p class="gatha1"> Vatthunānattatā atthi, natthi āpattinānatā;</p>



<p class="gathalast">Atthi āpattinānattaṃ, natthi vatthussa nānatā.</p>



<p class="hangnum"><a name="para558"></a><span class="paranum">558</span>.</p>



<p class="gatha1"> Vatthunānattatā ceva, atthi āpattinānatā;</p>



<p class="gathalast">Nevatthi vatthunānattaṃ, no ca āpattinānatā.</p>



<p class="hangnum"><a name="para559"></a><span class="paranum">559</span>.</p>



<p class="gatha1"> Pārājikacatukkassa, vatthunānattatā matā;</p>



<p class="gathalast">Āpattinānatā natthi, sesāpattīsvayaṃ nayo.</p>



<p class="hangnum"><a name="para560"></a><span class="paranum">560</span>.</p>



<p class="gatha1"> Samaṇo samaṇī kāya-saṃsaggaṃ tu karonti ce;</p>



<p class="gathalast">Saṅghādiseso bhikkhussa, bhikkhuniyā parājayo.</p>



<p class="hangnum"><a name="para561"></a><span class="paranum">561</span>.</p>



<p class="gatha1"> Evaṃ āpattinānattaṃ, natthi vatthussa nānatā;</p>



<p class="gathalast">Kāyassa pana saṃsaggo, ubhinnaṃ vatthu hoti hi.</p>



<p class="hangnum"><a name="para562"></a><span class="paranum">562</span>.</p>



<p class="gatha1"> Tatheva lasuṇassāpi, khādane bhikkhunī pana;</p>



<p class="gathalast">Āpajjati hi pācittiṃ, bhikkhuno hoti dukkaṭaṃ.</p>



<p class="hangnum"><a name="para563"></a><span class="paranum">563</span>.</p>



<p class="gatha1"> Pārājikānaṃ pana ce catunnaṃ;</p>



<p class="gatha2">Saṅghādisesehi ca terasehi;</p>



<p class="gatha3">Hoteva vatthussa ca nānabhāvo;</p>



<p class="gathalast">Āpattiyā ceva hi nānabhāvo.</p>



<p class="hangnum"><a name="para564"></a><span class="paranum">564</span>.</p>



<p class="gatha1"> Pārājikāni =16 <a name="M0.0358"></a> cattāri, āpajjantānamekato;</p>



<p class="gathalast">Bhikkhunīsamaṇānaṃ tu, ubhinnaṃ pana sabbaso.</p>



<p class="hangnum"><a name="para565"></a><span class="paranum">565</span>.</p>



<p class="gatha1"> Vatthussa natthi nānattaṃ, natthi āpattinānatā;</p>



<p class="gathalast">Visuṃ panāpajjantesu, ayameva vinicchayo.</p>



<p class="hangnum"><a name="para566"></a><span class="paranum">566</span>.</p>



<p class="gatha1"> Atthi vatthusabhāgattaṃ, natthāpattisabhāgatā;</p>



<p class="gathalast">Atthāpattisabhāgatā, natthi vatthusabhāgatā.</p>



<p class="hangnum"><a name="para567"></a><span class="paranum">567</span>.</p>



<p class="gatha1"> Atthi vatthusabhāgattaṃ, atthāpattisabhāgatā;</p>



<p class="gathalast">Natthi vatthusabhāgattaṃ, natthāpattisabhāgatā.</p>



<p class="hangnum"><a name="para568"></a><span class="paranum">568</span>.</p>



<p class="gatha1"> Bhikkhūnaṃ bhikkhunīnañca, kāyasaṃsaggake sati;</p>



<p class="gathalast">Atthi vatthusabhāgattaṃ, natthāpattisabhāgatā.</p>



<p class="hangnum"><a name="para569"></a><span class="paranum">569</span>.</p>



<p class="gatha1"> Ādito pana bhikkhussa, catūsvantimavatthusu;</p>



<p class="gathalast">Siyāpattisabhāgattaṃ, na ca vatthusabhāgatā.</p>



<p class="hangnum"><a name="para570"></a><span class="paranum">570</span>.</p>



<p class="gatha1"> Bhikkhūnaṃ bhikkhunīnañca, catūsvanti mavatthusu;</p>



<p class="gathalast">Atthi vatthusabhāgattaṃ, atthāpattisabhāgatā.</p>



<p class="hangnum"><a name="para571"></a><span class="paranum">571</span>.</p>



<p class="gatha1"> Sādhāraṇāsu sabbāsu, āpattīsvapyayaṃ nayo;</p>



<p class="gathalast">Asādhāraṇāsu nevatthi, vatthāpattisabhāgatā.</p>



<p class="hangnum"><a name="para572"></a><span class="paranum">572</span>.</p>



<p class="gatha1"> Atthāpatti upajjhāye, neva saddhivihārike;</p>



<p class="gathalast">Atthi saddhivihārasmiṃ, upajjhāye na vijjati.</p>



<p class="hangnum"><a name="para573"></a><span class="paranum">573</span>.</p>



<p class="gatha1"> Atthāpatti upajjhāye, tathā saddhivihārike;</p>



<p class="gathalast">Nevāpatti upajjhāye, neva saddhivihārike.</p>



<p class="hangnum"><a name="para574"></a><span class="paranum">574</span>.</p>



<p class="gatha1"> Upajjhāyena kattabba-vattassākaraṇe pana;</p>



<p class="gathalast">Upajjhāyo phuse vajjaṃ, na ca saddhivihāriko.</p>



<p class="hangnum"><a name="para575"></a><span class="paranum">575</span>.</p>



<p class="gatha1"> Upajjhāyassa kattabba-vattassākaraṇe pana;</p>



<p class="gathalast">Natthāpatti upajjhāye, atthi saddhivihārike.</p>



<p class="hangnum"><a name="para576"></a><span class="paranum">576</span>.</p>



<p class="gatha1"> Sesaṃ panidha āpattiṃ, āpajjanti ubhopi ca;</p>



<p class="gathalast">Asādhāraṇamāpattiṃ, nāpajjanti ubhopi ca.</p>



<p class="hangnum"><a name="para577"></a><span class="paranum">577</span>.</p>



<p class="gatha1"> Ādiyanto <a name="M0.0359"></a> garuṃ dosaṃ, payojento lahuṃ phuse;</p>



<p class="gathalast">Ādiyanto lahuṃ dosaṃ, payojento garuṃ phuse.</p>



<p class="hangnum"><a name="para578"></a><span class="paranum">578</span>.</p>



<p class="gatha1"> Ādiyanto =17 payojento, garukeyeva tiṭṭhati;</p>



<p class="gathalast">Ādiyanto payojento, lahukeyeva tiṭṭhati.</p>



<p class="hangnum"><a name="para579"></a><span class="paranum">579</span>.</p>



<p class="gatha1"> Pādaṃ vāpi tato uddhaṃ, ādiyanto garuṃ phuse;</p>



<p class="gathalast">‘‘Gaṇhā’’ti ūnakaṃ pādaṃ, āṇāpento lahuṃ phuse.</p>



<p class="hangnum"><a name="para580"></a><span class="paranum">580</span>.</p>



<p class="gatha1"> Eteneva upāyena, sesakampi padattayaṃ;</p>



<p class="gathalast">Atthasambhavatoyeva, veditabbaṃ vibhāvinā.</p>



<p class="hangnum"><a name="para581"></a><span class="paranum">581</span>.</p>



<p class="gatha1"> Kāleyeva panāpatti, no vikāle kathaṃ siyā?</p>



<p class="gathalast">Vikāleyeva āpatti, na ca kāle kathaṃ siyā?</p>



<p class="hangnum"><a name="para582"></a><span class="paranum">582</span>.</p>



<p class="gatha1"> Atthāpatti hi kāle ca, vikāle ca pakāsitā?</p>



<p class="gathalast">Neva kāle vikāle ca, atthāpatti pakāsitā?</p>



<p class="hangnum"><a name="para583"></a><span class="paranum">583</span>.</p>



<p class="gatha1"> Pavāretvāna bhuñjanto, kāle anatirittakaṃ;</p>



<p class="gathalast">Kāle āpajjatāpattiṃ, na vikāleti dīpaye.</p>



<p class="hangnum"><a name="para584"></a><span class="paranum">584</span>.</p>



<p class="gatha1"> Vikālabhojanāpattiṃ, vikāle na ca kālake;</p>



<p class="gathalast">Sesaṃ kāle vikāle ca, āpajjati, na saṃsayo.</p>



<p class="hangnum"><a name="para585"></a><span class="paranum">585</span>.</p>



<p class="gatha1"> Asādhāraṇamāpattiṃ, bhikkhunīnaṃ vasā pana;</p>



<p class="gathalast">Nevāpajjati kālepi, no vikālepi sabbadā.</p>



<p class="hangnum"><a name="para586"></a><span class="paranum">586</span>.</p>



<p class="gatha1"> Kiṃ paṭiggahitaṃ kāle, no vikāle tu kappati?</p>



<p class="gathalast">Vikāle kiñca no kāle, gahitaṃ pana kappati?</p>



<p class="hangnum"><a name="para587"></a><span class="paranum">587</span>.</p>



<p class="gatha1"> Kāle ceva vikāle ca, kiṃ nāma vada kappati?</p>



<p class="gathalast">Neva kāle ca kiṃ nāma, no vikāle ca kappati?</p>



<p class="hangnum"><a name="para588"></a><span class="paranum">588</span>.</p>



<p class="gatha1"> Āmisaṃ tu purebhattaṃ, paṭiggahitakaṃ pana;</p>



<p class="gathalast">Kāleyeva tu bhikkhūnaṃ, no vikāle tu kappati.</p>



<p class="hangnum"><a name="para589"></a><span class="paranum">589</span>.</p>



<p class="gatha1"> Pānakaṃ tu vikālasmiṃ, paṭiggahitakaṃ pana;</p>



<p class="gathalast">Vikāleyeva kāle ca, aparajju na kappati.</p>



<p class="hangnum"><a name="para590"></a><span class="paranum">590</span>.</p>



<p class="gatha1"> Sattāhakālikañceva<a name="M0.0360"></a>, catutthaṃ yāvajīvikaṃ;</p>



<p class="gathalast">Kāle ceva vikāle ca, kappatīti viniddise.</p>



<p class="hangnum"><a name="para591"></a><span class="paranum">591</span>.</p>



<p class="gatha1"> Attano attano kāla-matītaṃ kālikattayaṃ;</p>



<p class="gathalast">Maṃsaṃ akappiyañceva, tathā uggahitampi ca.</p>



<p class="hangnum"><a name="para592"></a><span class="paranum">592</span>.</p>



<p class="gatha1"> Kuladūsanakammādiṃ =18, katvā uppannabhojanaṃ;</p>



<p class="gathalast">Kāle ceva vikāle ca, na ca kappati bhikkhuno.</p>



<p class="hangnum"><a name="para593"></a><span class="paranum">593</span>.</p>



<p class="gatha1"> Paccantimesu desesu, āpajjati na majjhime;</p>



<p class="gathalast">Majjhime pana desasmiṃ, na ca paccantimesu hi.</p>



<p class="hangnum"><a name="para594"></a><span class="paranum">594</span>.</p>



<p class="gatha1"> Paccantimesu desesu, āpajjati ca majjhime;</p>



<p class="gathalast">Paccantimesu desesu, nāpajjati na majjhime.</p>



<p class="hangnum"><a name="para595"></a><span class="paranum">595</span>.</p>



<p class="gatha1"> Sīmaṃ samudde bandhanto, bhikkhu paccantimesu hi;</p>



<p class="gathalast">Āpajjati panāpattiṃ, na cāpajjati majjhime.</p>



<p class="hangnum"><a name="para596"></a><span class="paranum">596</span>.</p>



<p class="gatha1"> Gaṇena pañcavaggena, karonto upasampadaṃ;</p>



<p class="gathalast">Cammattharaṇaṃ dhuvanhānaṃ, saguṇaṅguṇupāhanaṃ.</p>



<p class="hangnum"><a name="para597"></a><span class="paranum">597</span>.</p>



<p class="gatha1"> Dhārento majjhime vajjaṃ, phuse paccantimesu no;</p>



<p class="gathalast">Avasesaṃ panāpattiṃ, āpajjatūbhayatthapi.</p>



<p class="hangnum"><a name="para598"></a><span class="paranum">598</span>.</p>



<p class="gatha1"> Asādhāraṇaāpattiṃ, bhikkhunīnaṃ vasā pana;</p>



<p class="gathalast">Paccantimesu vā bhikkhu, nāpajjati na majjhime.</p>



<p class="hangnum"><a name="para599"></a><span class="paranum">599</span>.</p>



<p class="gatha1"> Paccantimesu desesu, kappate na ca majjhime;</p>



<p class="gathalast">Kappate, majjhime dese, no ca paccantimesu hi.</p>



<p class="hangnum"><a name="para600"></a><span class="paranum">600</span>.</p>



<p class="gatha1"> Paccantimesu desesu, kappate, majjhimepi kiṃ?</p>



<p class="gathalast">Paccantimesu cevāpi, kiṃ na kappati majjhime?</p>



<p class="hangnum"><a name="para601"></a><span class="paranum">601</span>.</p>



<p class="gatha1"> Paccantimesu desesu, vuttaṃ vatthu catubbidhaṃ;</p>



<p class="gathalast">Niddise kappatī ceva, na ca kappati majjhime.</p>



<p class="hangnum"><a name="para602"></a><span class="paranum">602</span>.</p>



<p class="gatha1"> ‘‘Idaṃ <a name="M0.0361"></a> catubbidhaṃ vatthu, desasmiṃ pana majjhime;</p>



<p class="gathalast">Na kappatī’’ti vuttañhi, ‘‘majjhimeyeva kappati’’.</p>



<p class="hangnum"><a name="para603"></a><span class="paranum">603</span>.</p>



<p class="gatha1"> Paccantimesu desesu, evaṃ vuttaṃ na kappati;</p>



<p class="gathalast">Pañcaloṇādikaṃ sesaṃ, ubhayatthapi kappati.</p>



<p class="hangnum"><a name="para604"></a><span class="paranum">604</span>.</p>



<p class="gatha1"> Akappiyanti yaṃ nāma, paṭikkhittaṃ mahesinā;</p>



<p class="gathalast">Ubhayatthapi taṃ sabbaṃ, na ca kappati bhikkhuno.</p>



<p class="hangnum"><a name="para605"></a><span class="paranum">605</span>.</p>



<p class="gatha1"> Anto āpajjatāpattiṃ, āpajjati ca, no bahi;</p>



<p class="gathalast">Bahi āpajjatāpattiṃ, na ca anto kudācanaṃ.</p>



<p class="hangnum"><a name="para606"></a><span class="paranum">606</span>.</p>



<p class="gatha1"> Āpajjati =19 pananto ca, bahi cevubhayatthapi;</p>



<p class="gathalast">Neva anto ca āpattiṃ, āpajjati ca, no bahi.</p>



<p class="hangnum"><a name="para607"></a><span class="paranum">607</span>.</p>



<p class="gatha1"> Anupakhajjaseyyādiṃ, antoyeva ca, no bahi;</p>



<p class="gathalast">Saṅghikaṃ pana mañcādiṃ, ajjhokāse tu kiñcipi.</p>



<p class="hangnum"><a name="para608"></a><span class="paranum">608</span>.</p>



<p class="gatha1"> Nikkhipitvāna gacchanto, no anto, bahiyeva ca;</p>



<p class="gathalast">Sesamāpajjatāpattiṃ, anto ceva tathā bahi.</p>



<p class="hangnum"><a name="para609"></a><span class="paranum">609</span>.</p>



<p class="gatha1"> Asādhāraṇamāpattiṃ, bhikkhunīnaṃ vasā pana;</p>



<p class="gathalast">Nevāpajjati antopi, na bahiddhāpi sabbathā.</p>



<p class="hangnum"><a name="para610"></a><span class="paranum">610</span>.</p>



<p class="gatha1"> Gāme āpajjatāpattiṃ, no araññe kathaṃ vada?</p>



<p class="gathalast">Āpajjati araññasmiṃ, na ca gāme kathaṃ vada?</p>



<p class="hangnum"><a name="para611"></a><span class="paranum">611</span>.</p>



<p class="gatha1"> Āpajjati ca gāmepi, araññepi kathaṃ vada?</p>



<p class="gathalast">Nevāpajjati gāmepi, no araññe kathaṃ vada?</p>



<p class="hangnum"><a name="para612"></a><span class="paranum">612</span>.</p>



<p class="gatha1"> Antaragharasaṃyuttā, sekkhapaññattiyo pana;</p>



<p class="gathalast">Āpajjati hi taṃ bhikkhu, gāmasmiṃ, no araññake.</p>



<p class="hangnum"><a name="para613"></a><span class="paranum">613</span>.</p>



<p class="gatha1"> Agaṇā aruṇaṃ nāma, uṭṭhāpentī ca bhikkhunī;</p>



<p class="gathalast">Āpajjati panāpattiṃ, araññe, no ca gāmake.</p>



<p class="hangnum"><a name="para614"></a><span class="paranum">614</span>.</p>



<p class="gatha1"> Musāvādādimāpattiṃ<a name="M0.0362"></a>, āpajjatūbhayatthapi;</p>



<p class="gathalast">Asādhāraṇamāpattiṃ, āpajjati na katthaci.</p>



<p class="hangnum"><a name="para615"></a><span class="paranum">615</span>.</p>



<p class="gatha1"> Āpajjati gilānova, nāgilāno kudācanaṃ;</p>



<p class="gathalast">Agilānova āpattiṃ, phuse, no ca gilānako.</p>



<p class="hangnum"><a name="para616"></a><span class="paranum">616</span>.</p>



<p class="gatha1"> Agilāno gilāno ca, āpajjanti ubhopi ca;</p>



<p class="gathalast">Nāpajjanti gilāno ca, agilāno ubhopi ca.</p>



<p class="hangnum"><a name="para617"></a><span class="paranum">617</span>.</p>



<p class="gatha1"> Bhesajjena panaññena, atthe sati ca yo pana;</p>



<p class="gathalast">Viññāpeti tadaññaṃ so, āpajjati akallako.</p>



<p class="hangnum"><a name="para618"></a><span class="paranum">618</span>.</p>



<p class="gatha1"> Na bhesajjena atthepi, bhesajjaṃ viññāpeti ce;</p>



<p class="gathalast">Āpajjatāgilānova, āpattiṃ lolamānaso.</p>



<p class="hangnum"><a name="para619"></a><span class="paranum">619</span>.</p>



<p class="gatha1"> Musāvādādikaṃ sesaṃ, āpajjanti ubhopi ca;</p>



<p class="gathalast">Asādhāraṇamāpattiṃ, nāpajjanti ubhopi ca.</p>



<p class="centered">Catukkakathā.</p>



<p class="hangnum"><a name="para620"></a><span class="paranum">620</span>.</p>



<p class="gatha1"> Pañca =20 āpattiyo honti, musāvādassa kāraṇā;</p>



<p class="gathalast">Pārājikaṃ garuṃthulla-ccayaṃ pācitti dukkaṭaṃ.</p>



<p class="hangnum"><a name="para621"></a><span class="paranum">621</span>.</p>



<p class="gatha1"> Ānisaṃsā panuddiṭṭhā, pañceva kathinatthare;</p>



<p class="gathalast">Anāmantāsamādāna-caraṇaṃ gaṇabhojanaṃ.</p>



<p class="hangnum"><a name="para622"></a><span class="paranum">622</span>.</p>



<p class="gatha1"> Yo tattha cīvaruppādo, so ca nesaṃ bhavissati;</p>



<p class="gathalast">Cīvaraṃ yāvadatthañca, gahetumpi ca vaṭṭati.</p>



<p class="hangnum"><a name="para623"></a><span class="paranum">623</span>.</p>



<p class="gatha1"> Telaṃ pañcavidhaṃ vuttaṃ, nippapañcena satthunā;</p>



<p class="gathalast">Vasā madhukaeraṇḍa-tilasāsapasambhavaṃ.</p>



<p class="hangnum"><a name="para624"></a><span class="paranum">624</span>.</p>



<p class="gatha1"> Acchamacchavasā ceva, susukā sūkarassa ca;</p>



<p class="gathalast">Gadrabhassa vasā ceti, vasā pañcavidhā matā.</p>



<p class="hangnum"><a name="para625"></a><span class="paranum">625</span>.</p>



<p class="gatha1"> Mūlakhandhaggabījāni<a name="M0.0363"></a>, phaḷubījañca paṇḍito;</p>



<p class="gathalast">Pañcamaṃ bījabījanti, pañca bījāni dīpaye.</p>



<p class="hangnum"><a name="para626"></a><span class="paranum">626</span>.</p>



<p class="gatha1"> Phalaṃ samaṇakappehi, paribhuñjeyya pañcahi;</p>



<p class="gathalast">Aggisatthanakhakkantaṃ, abījubbaṭṭabījakaṃ.</p>



<p class="hangnum"><a name="para627"></a><span class="paranum">627</span>.</p>



<p class="gatha1"> Paṇṇuṇṇatiṇacoḷānaṃ, vākassa ca vasenidha;</p>



<p class="gathalast">Bhisiyo bhāsitā pañca, muninā mohanāsinā.</p>



<p class="hangnum"><a name="para628"></a><span class="paranum">628</span>.</p>



<p class="gatha1"> Pavāraṇāpi pañceva, odanādīhi pañcahi;</p>



<p class="gathalast">Paṭiggāhāpi pañceva, kāyādigahaṇena ca.</p>



<p class="hangnum"><a name="para629"></a><span class="paranum">629</span>.</p>



<p class="gatha1"> Pañcānisaṃsā vinayaññukasmiṃ;</p>



<p class="gatha2">Mahesinā kāruṇikena vuttā;</p>



<p class="gatha3">Surakkhitaṃ hoti sakañca sīlaṃ;</p>



<p class="gathalast">Kukkuccamaññassa nirākaroti.</p>



<p class="hangnum"><a name="para630"></a><span class="paranum">630</span>.</p>



<p class="gatha1"> Visārado bhāsati saṅghamajjhe;</p>



<p class="gatha2">Sukhena niggaṇhati veribhikkhū;</p>



<p class="gatha3">Dhammassa ceva ṭhitiyā pavatto;</p>



<p class="gathalast">Tasmādaraṃ tattha kareyya dhīro.</p>



<p class="centered">Pañcakakathā.</p>



<p class="hangnum"><a name="para631"></a><span class="paranum">631</span>.</p>



<p class="gatha1"> Chavacchedanakā =21 vuttā, chaḷabhiññena tādinā;</p>



<p class="gathalast">Mañcapīṭhamatikkanta-pamāṇañca nisīdanaṃ.</p>



<p class="hangnum"><a name="para632"></a><span class="paranum">632</span>.</p>



<p class="gatha1"> Tathā kaṇḍupaṭicchādī, vassasāṭikacīvaraṃ;</p>



<p class="gathalast">Cīvaraṃ sugatassāpi, cīvarena pamāṇakaṃ.</p>



<p class="hangnum"><a name="para633"></a><span class="paranum">633</span>.</p>



<p class="gatha1"> Chahākārehi āpattiṃ, āpajjati na aññathā;</p>



<p class="gathalast">Alajjitāya aññāṇa-kukkuccehi tatheva ca.</p>



<p class="hangnum"><a name="para634"></a><span class="paranum">634</span>.</p>



<p class="gatha1"> Viparitāya saññāya, kappiyepi akappiye;</p>



<p class="gathalast">Satisammosato ceva, āpajjati, na saṃsayo.</p>



<p class="hangnum"><a name="para635"></a><span class="paranum">635</span>.</p>



<p class="gatha1"> Chahi <a name="M0.0364"></a> aṅgehi yuttena;</p>



<p class="gatha2">Upasampādanā pana;</p>



<p class="gatha3">Kātabbā, nissayo ceva;</p>



<p class="gathalast">Dātabbo, sāmaṇerako.</p>



<p class="hangnum"><a name="para636"></a><span class="paranum">636</span>.</p>



<p class="gatha1"> Bhikkhunāpaṭṭhapetabbo, satataṃ dhammacakkhunā;</p>



<p class="gathalast">Āpattiṃ pana jānāti, anāpattiṃ garuṃ lahuṃ.</p>



<p class="hangnum"><a name="para637"></a><span class="paranum">637</span>.</p>



<p class="gatha1"> Pātimokkhāni vitthārā, ubhayāni panassa hi;</p>



<p class="gathalast">Svāgatāni bhavanteva, suvibhattāni atthato.</p>



<p class="hangnum"><a name="para638"></a><span class="paranum">638</span>.</p>



<p class="gatha1"> Anubyañjanaso ceva, suttaso suvinicchitā;</p>



<p class="gathalast">Dasavassopi vā hotitirekadasavassiko.</p>



<p class="centered">Chakkakathā.</p>



<p class="hangnum"><a name="para639"></a><span class="paranum">639</span>.</p>



<p class="gatha1"> Satta sāmīciyo vuttā, satteva samathāpi ca;</p>



<p class="gathalast">Paññattāpattiyo satta, sattabojjhaṅgadassinā.</p>



<p class="centered">Sattakakathā.</p>



<p class="hangnum"><a name="para640"></a><span class="paranum">640</span>.</p>



<p class="gatha1"> Kulāni idha dūseti, ākārehi panaṭṭhahi;</p>



<p class="gathalast">Pupphena ca phalenāpi, cuṇṇenapi ca dūsako.</p>



<p class="hangnum"><a name="para641"></a><span class="paranum">641</span>.</p>



<p class="gatha1"> Mattikādantakaṭṭhehi, veḷuyā vejjikāyapi;</p>



<p class="gathalast">Jaṅghapesanikenāpi, ājīvasseva kāraṇā.</p>



<p class="hangnum"><a name="para642"></a><span class="paranum">642</span>.</p>



<p class="gatha1"> Aṭṭhevānatirittāpi<a name="V0.0322"></a>, atirittāpi aṭṭha ca;</p>



<p class="gathalast">Akappiyakataṃ cevāgahituccāritampi ca.</p>



<p class="hangnum"><a name="para643"></a><span class="paranum">643</span>.</p>



<p class="gatha1"> Kataṃ ahatthapāsepi, na ca bhuttāvinā kataṃ;</p>



<p class="gathalast">Pavāritena yañceva, kataṃ bhuttāvināpi ca.</p>



<p class="hangnum"><a name="para644"></a><span class="paranum">644</span>.</p>



<p class="gatha1"> Āsanā <a name="M0.0365"></a> vuṭṭhitenāpi, atirittakatampi ca;</p>



<p class="gathalast">Avuttamalametanti, na gilānātirittakaṃ.</p>



<p class="hangnum"><a name="para645"></a><span class="paranum">645</span>.</p>



<p class="gatha1"> Ime aṭṭheva niddiṭṭhā, ñeyyā anatirittakā;</p>



<p class="gathalast">Atirittā panetesaṃ, paṭikkhepena dīpitā.</p>



<p class="hangnum"><a name="para646"></a><span class="paranum">646</span>.</p>



<p class="gatha1"> Sahapubbapayogesu, dukkaṭaṃ ñātañattisu;</p>



<p class="gathalast">Durūpaciṇṇe āmāse, dukkaṭaṃ paṭisāvane.</p>



<p class="hangnum"><a name="para647"></a><span class="paranum">647</span>.</p>



<p class="gatha1"> Aṭṭhamaṃ pana niddiṭṭhaṃ, tathā vinayadukkaṭaṃ;</p>



<p class="gathalast">Iti aṭṭhavidhaṃ hoti, sabbameva ca dukkaṭaṃ.</p>



<p class="hangnum"><a name="para648"></a><span class="paranum">648</span>.</p>



<p class="gatha1"> Ehibhikkhūpasampadā, saraṇagamanena ca;</p>



<p class="gathalast">Pañhābyākaraṇovādā, garudhammapaṭiggaho.</p>



<p class="hangnum"><a name="para649"></a><span class="paranum">649</span>.</p>



<p class="gatha1"> Tathā ñatticatutthena, kammenevaṭṭhavācikā;</p>



<p class="gathalast">Dūtena bhikkhunīnanti, aṭṭheva upasampadā.</p>



<p class="hangnum"><a name="para650"></a><span class="paranum">650</span>.</p>



<p class="gatha1"> Asaddhammā panaṭṭheva, niddiṭṭhā suddhadiṭṭhinā;</p>



<p class="gathalast">Aṭṭhevuposathaṅgāni, veditabbāni viññunā.</p>



<p class="hangnum"><a name="para651"></a><span class="paranum">651</span>.</p>



<p class="gatha1"> Sakkāro ca asakkāro;</p>



<p class="gatha2">Lābhālābho yasāyaso;</p>



<p class="gatha3">Pāpicchā pāpamittattaṃ;</p>



<p class="gathalast">Asaddhammā panaṭṭhime.</p>



<p class="hangnum"><a name="para652"></a><span class="paranum">652</span>.</p>



<p class="gatha1"> Pāṇaṃ na hane, na cādinnamādiye;</p>



<p class="gatha2">Musā na bhāse, na ca majjapo siyā;</p>



<p class="gatha3">Abrahmacariyā virameyya methunā;</p>



<p class="gathalast">Rattiṃ na bhuñjeyya vikālabhojanaṃ.</p>



<p class="hangnum"><a name="para653"></a><span class="paranum">653</span>.</p>



<p class="gatha1"> Mālaṃ <a name="M0.0366"></a> na dhāre, na ca gandhamācare;</p>



<p class="gatha2">Mañce chamāyaṃva sayetha santhate;</p>



<p class="gatha3">Etañhi <a name="V0.0323"></a> aṭṭhaṅgikamāhuposathaṃ;</p>



<p class="gathalast">Buddhena dukkhantagunā pakāsitaṃ.</p>



<p class="hangnum"><a name="para654"></a><span class="paranum">654</span>.</p>



<p class="gatha1"> Aṭṭheva pana pānāni, niddiṭṭhāni mahesinā;</p>



<p class="gathalast">Bhikkhu aṭṭhaṅgasaṃyutto, bhikkhunovādamarahati.</p>



<p class="centered">Aṭṭhakakathā.</p>



<p class="hangnum"><a name="para655"></a><span class="paranum">655</span>.</p>



<p class="gatha1"> Bhojanāni paṇītāni, nava vuttāni satthunā;</p>



<p class="gathalast">Dukkaṭaṃ pana niddiṭṭhaṃ, nava maṃsāni khādato.</p>



<p class="hangnum"><a name="para656"></a><span class="paranum">656</span>.</p>



<p class="gatha1"> Pātimokkhassa uddesā, naveva paridīpitā;</p>



<p class="gathalast">Uposathā navevettha, saṅgho navahi bhijjati.</p>



<p class="centered">Navakakathā.</p>



<p class="hangnum"><a name="para657"></a><span class="paranum">657</span>.</p>



<p class="gatha1"> Dasa akkosavatthūni, dasa sikkhāpadāni ca;</p>



<p class="gathalast">Akappiyāni maṃsāni, dasa sukkāni ve dasa.</p>



<p class="hangnum"><a name="para658"></a><span class="paranum">658</span>.</p>



<p class="gatha1"> Jāti nāmañca gottañca, kammaṃ sippañca rogatā;</p>



<p class="gathalast">Liṅgāpatti kilesā ca, akkosena daseva hi.</p>



<p class="hangnum"><a name="para659"></a><span class="paranum">659</span>.</p>



<p class="gatha1"> Dasa ādīnavā rañño, antepurappavesane;</p>



<p class="gathalast">Dasākārehi saṅghādi-seso channoti dīpito.</p>



<p class="hangnum"><a name="para660"></a><span class="paranum">660</span>.</p>



<p class="gatha1"> Dasa kammapathā puññā, apuññāpi tathā dasa;</p>



<p class="gathalast">Daseva dānavatthūni, daseva ratanāni ca.</p>



<p class="hangnum"><a name="para661"></a><span class="paranum">661</span>.</p>



<p class="gatha1"> Annaṃ pānañca vatthañca, mālā gandhavilepanaṃ;</p>



<p class="gathalast">Yānañca seyyāvasathaṃ, padīpeyyantime dasa.</p>



<p class="hangnum"><a name="para662"></a><span class="paranum">662</span>.</p>



<p class="gatha1"> Avandiyā munindena, dīpitā dasa puggalā;</p>



<p class="gathalast">Daseva paṃsukūlāni, dasa cīvaradhāraṇā.</p>



<p class="hangnum"><a name="para663"></a><span class="paranum">663</span>.</p>



<p class="gatha1"> Sosānikaṃ <a name="M0.0367"></a> pāpaṇikaṃ, tathā undūrakhāyitaṃ;</p>



<p class="gathalast">Gokhāyitagginā daḍḍhaṃ, ajikūpacikakhāyitaṃ.</p>



<p class="hangnum"><a name="para664"></a><span class="paranum">664</span>.</p>



<p class="gatha1"> Thūpacīvarikañceva, tatheva abhisekiyaṃ;</p>



<p class="gathalast">Gatapacchāgatañceti, dasadhā paṃsukūlikaṃ.</p>



<p class="hangnum"><a name="para665"></a><span class="paranum">665</span>.</p>



<p class="gatha1"> Sabbanīlādayo <a name="V0.0324"></a> vuttā, dasa cīvaradhāraṇā;</p>



<p class="gathalast">Cīvarāni navevettha, saddhiṃ saṃkaccikāya ca.</p>



<p class="centered">Dasakakathā.</p>



<p class="hangnum"><a name="para666"></a><span class="paranum">666</span>.</p>



<p class="gatha1"> Ekādasa panābhabbā, puggalā paṇḍakādayo;</p>



<p class="gathalast">Hontevānupasampannā, upasampāditāpi ca.</p>



<p class="hangnum"><a name="para667"></a><span class="paranum">667</span>.</p>



<p class="gatha1"> Pattā akappiyā vuttā, ekādasa bhavanti hi;</p>



<p class="gathalast">Dārujena ca pattena, daseva ratanubbhavā.</p>



<p class="hangnum"><a name="para668"></a><span class="paranum">668</span>.</p>



<p class="gatha1"> Ekādasa tathā honti, pādukāpi akappiyā;</p>



<p class="gathalast">Ekādaseva sīmāyo, asīmāti pakāsitā.</p>



<p class="hangnum"><a name="para669"></a><span class="paranum">669</span>.</p>



<p class="gatha1"> Atikhuddātimahantā, khaṇḍacchāyānimittakā;</p>



<p class="gathalast">Animittā, bahiṭṭhena, sammatā, nadiyaṃ tathā.</p>



<p class="hangnum"><a name="para670"></a><span class="paranum">670</span>.</p>



<p class="gatha1"> Jātassare, samudde vā, sambhinnajjhotthaṭāpi ca;</p>



<p class="gathalast">Sīmāyapi asīmāyo, ekādasa imā siyuṃ.</p>



<p class="hangnum"><a name="para671"></a><span class="paranum">671</span>.</p>



<p class="gatha1"> Ekādaseva pathavī, kappiyā ca akappiyā;</p>



<p class="gathalast">Gaṇṭhikā kappiyā vuttā, ekādasa ca vīdhakā.</p>



<p class="hangnum"><a name="para672"></a><span class="paranum">672</span>.</p>



<p class="gatha1"> Ekādasavidhaṃ vuttaṃ, adhiṭṭhātabbacīvaraṃ;</p>



<p class="gathalast">Ticīvaraṃ tathā kaṇḍu-paṭicchādī, nisīdanaṃ.</p>



<p class="hangnum"><a name="para673"></a><span class="paranum">673</span>.</p>



<p class="gatha1"> Paccattharaṇaṃ, vassika-sāṭikā, mukhapuñchanaṃ;</p>



<p class="gathalast">Dakasāṭi, parikkhāra-coḷaṃ, saṃkaccikāpi ca.</p>



<p class="hangnum"><a name="para674"></a><span class="paranum">674</span>.</p>



<p class="gatha1"> Yāvatatiyakā <a name="M0.0368"></a> sabbe, ekādasa pakāsitā;</p>



<p class="gathalast">Ariṭṭho, caṇḍakāḷī ca, ukkhittassānuvattikā.</p>



<p class="hangnum"><a name="para675"></a><span class="paranum">675</span>.</p>



<p class="gatha1"> Aṭṭha saṅghādisesesu, ubhinnaṃ tu vasā pana;</p>



<p class="gathalast">Ekādasa ime yāva-tatiyāti pakāsitā.</p>



<p class="hangnum"><a name="para676"></a><span class="paranum">676</span>.</p>



<p class="gatha1"> Nissayassa dasekāva, paṭippassaddhiyo pana;</p>



<p class="gathalast">Chadhācariyato vuttā, upajjhāyā tu pañcadhā.</p>



<p class="centered">Ekādasakakathā.</p>



<p class="hangnum"><a name="para677"></a><span class="paranum">677</span>.</p>



<p class="gatha1"> Teraseva <a name="V0.0325"></a> dhutaṅgāni, paramāni ca cuddasa;</p>



<p class="gathalast">Soḷaseva tu ‘‘jāna’’nti, paññattāni mahesinā.</p>



<p class="hangnum"><a name="para678"></a><span class="paranum">678</span>.</p>



<p class="gatha1"> Sauttaraṃ vinayavinicchayaṃ tu yo;</p>



<p class="gatha2">Anuttaraṃ sakalamapīdha jānati;</p>



<p class="gatha3">Mahattare vinayanaye anuttare;</p>



<p class="gathalast">Niruttaro bhavati hi so, na saṃsayo.</p>



<p class="centered">Ekuttaranayo samatto.</p>



<p class="subhead">Sedamocanakathā</p>



<p class="hangnum"><a name="para679"></a><span class="paranum">679</span>.</p>



<p class="gatha1"> Ito paraṃ pavakkhāmi, bhikkhūnaṃ suṇataṃ puna;</p>



<p class="gathalast">Sedamocanagāthāyo, paṭubhāvakarā varā.</p>



<p class="hangnum"><a name="para680"></a><span class="paranum">680</span>.</p>



<p class="gatha1"> Ubbhakkhakaṃ vivajjetvā, adhonābhiṃ vivajjiya;</p>



<p class="gathalast">Paṭicca methunaṃ dhammaṃ, kathaṃ pārājiko siyā?</p>



<p class="hangnum"><a name="para681"></a><span class="paranum">681</span>.</p>



<p class="gatha1"> Kabandhasattakāyassa, ure hoti mukhaṃ sace;</p>



<p class="gathalast">Mukhena methunaṃ dhammaṃ, katvā pārājiko bhave.</p>



<p class="hangnum"><a name="para682"></a><span class="paranum">682</span>.</p>



<p class="gatha1"> Suññe nissattake dīpe, eko bhikkhu sace vase;</p>



<p class="gathalast">Methunapaccayā tassa, kathaṃ pārājiko siyā?</p>



<p class="hangnum"><a name="para683"></a><span class="paranum">683</span>.</p>



<p class="gatha1"> Lambī <a name="M0.0369"></a> vā mudupiṭṭhī vā, vaccamagge mukhepi vā;</p>



<p class="gathalast">Aṅgajātaṃ pavesento, sake pārājiko bhave.</p>



<p class="hangnum"><a name="para684"></a><span class="paranum">684</span>.</p>



<p class="gatha1"> Sayaṃ nādiyate kiñci, parañca na samādape;</p>



<p class="gathalast">Saṃvidhānañca nevatthi, kathaṃ pārājiko siyā?</p>



<p class="hangnum"><a name="para685"></a><span class="paranum">685</span>.</p>



<p class="gatha1"> Suṅkaghāte atikkante, nādiyanto parassa tu;</p>



<p class="gathalast">Āṇattiñca vināyeva, hoti pārājiko yati.</p>



<p class="hangnum"><a name="para686"></a><span class="paranum">686</span>.</p>



<p class="gatha1"> Haranto garukaṃ bhaṇḍaṃ, theyyacittena puggalo;</p>



<p class="gathalast">Parassa tu parikkhāraṃ, na ca pārājiko kathaṃ?</p>



<p class="hangnum"><a name="para687"></a><span class="paranum">687</span>.</p>



<p class="gatha1"> Tiracchānagatānaṃ <a name="V0.0326"></a> tu, puggalo garubhaṇḍakaṃ;</p>



<p class="gathalast">Gaṇhanto theyyacittena, na ca pārājiko siyā.</p>



<p class="hangnum"><a name="para688"></a><span class="paranum">688</span>.</p>



<p class="gatha1"> Attano santakaṃ datvā, bhikkhu pārājiko kathaṃ?</p>



<p class="gathalast">‘‘Maratū’’ti asappāya-bhojanaṃ deti ce cuto.</p>



<p class="hangnum"><a name="para689"></a><span class="paranum">689</span>.</p>



<p class="gatha1"> Pitari pitusaññī ca, mātusaññī ca mātari;</p>



<p class="gathalast">Hantvānantariyaṃ kammaṃ, na phuseyya kathaṃ naro?</p>



<p class="hangnum"><a name="para690"></a><span class="paranum">690</span>.</p>



<p class="gatha1"> Tiracchānagatā mātā, tiracchānagato pitā;</p>



<p class="gathalast">Tasmānantariyaṃ natthi, māritesu ubhosupi.</p>



<p class="hangnum"><a name="para691"></a><span class="paranum">691</span>.</p>



<p class="gatha1"> Anādiyanto garukaṃ, parañca na samādape;</p>



<p class="gathalast">Gacchaṃ ṭhito nisinno vā, kathaṃ pārājiko bhaṇa?</p>



<p class="hangnum"><a name="para692"></a><span class="paranum">692</span>.</p>



<p class="gatha1"> Manussuttarike dhamme, katvāna katikaṃ tato;</p>



<p class="gathalast">Sambhāvanādhippāyo so, atikkamati ce cuto.</p>



<p class="hangnum"><a name="para693"></a><span class="paranum">693</span>.</p>



<p class="gatha1"> Saṅghādisesā cattāro, bhaveyyuṃ ekavatthukā;</p>



<p class="gathalast">Kathaṃ? Kathehi me puṭṭho, vinaye ce visārado.</p>



<p class="hangnum"><a name="para694"></a><span class="paranum">694</span>.</p>



<p class="gatha1"> Sañcarittañca duṭṭhullaṃ, saṃsaggaṃ attakāmataṃ;</p>



<p class="gathalast">Itthiyā paṭipajjanto, phuseyya caturo ime.</p>



<p class="hangnum"><a name="para695"></a><span class="paranum">695</span>.</p>



<p class="gatha1"> Saṅghādisesamāpanno, chādetvā suciraṃ pana;</p>



<p class="gathalast">Acaritvā yathāvuttaṃ, vattaṃ so vuṭṭhito kathaṃ?</p>



<p class="hangnum"><a name="para696"></a><span class="paranum">696</span>.</p>



<p class="gatha1"> Sukkavissaṭṭhimāpanno<a name="M0.0370"></a>, bhikkhubhāve ṭhito pana;</p>



<p class="gathalast">Parivatte tu liṅgasmiṃ, natthi saṅghādisesatā.</p>



<p class="hangnum"><a name="para697"></a><span class="paranum">697</span>.</p>



<p class="gatha1"> Kuddho ārādhako hoti;</p>



<p class="gatha2">Kuddho hoti ca nindito;</p>



<p class="gatha3">Atha ko nāma so dhammo;</p>



<p class="gathalast">Yena kuddho pasaṃsito?</p>



<p class="hangnum"><a name="para698"></a><span class="paranum">698</span>.</p>



<p class="gatha1"> Vaṇṇasmiṃ bhaññamāne yo, titthiyānaṃ tu kujjhati;</p>



<p class="gathalast">Ārādhako, sambuddhassa, yadi kujjhati nindito.</p>



<p class="hangnum"><a name="para699"></a><span class="paranum">699</span>.</p>



<p class="gatha1"> Atthaṅgate tu sūriye, bhojanaṃ bhikkhu bhuñjati;</p>



<p class="gathalast">Na khittacittonummatto, nirāpatti kathaṃ bhave?</p>



<p class="hangnum"><a name="para700"></a><span class="paranum">700</span>.</p>



<p class="gatha1"> Yo <a name="V0.0327"></a> ca romanthayitvāna, rattiṃ ghasati bhojanaṃ;</p>



<p class="gathalast">Natthi tassa panāpatti, vikālabhojanena hi.</p>



<p class="hangnum"><a name="para701"></a><span class="paranum">701</span>.</p>



<p class="gatha1"> Atthaṅgate ca sūriye, gahetvā bhikkhu bhojanaṃ;</p>



<p class="gathalast">Sace bhuñjeyya āpatti, anāpatti kathaṃ bhave?</p>



<p class="hangnum"><a name="para702"></a><span class="paranum">702</span>.</p>



<p class="gatha1"> Vikāluttarakuruṃ gantvā, tattha laddhāna bhojanaṃ;</p>



<p class="gathalast">Āgantvā idha kālena, natthi āpatti bhuñjato.</p>



<p class="hangnum"><a name="para703"></a><span class="paranum">703</span>.</p>



<p class="gatha1"> Gāme vā yadi vāraññe, yaṃ paresaṃ mamāyitaṃ;</p>



<p class="gathalast">Na harantova taṃ theyyā, kathaṃ pārājiko siyā?</p>



<p class="hangnum"><a name="para704"></a><span class="paranum">704</span>.</p>



<p class="gatha1"> Theyyasaṃvāsako nāma, liṅgasaṃvāsathenako;</p>



<p class="gathalast">Parabhaṇḍaṃ agaṇhanto, hoti esa parājito.</p>



<p class="hangnum"><a name="para705"></a><span class="paranum">705</span>.</p>



<p class="gatha1"> Nārī rūpavatī bālā, bhikkhu rattena cetasā;</p>



<p class="gathalast">Methunaṃ tāya katvāpi, so na pārājiko kathaṃ?</p>



<p class="hangnum"><a name="para706"></a><span class="paranum">706</span>.</p>



<p class="gatha1"> Bhikkhu rūpavatiṃ nāriṃ, supinantena passati;</p>



<p class="gathalast">Tāya methunasaṃyoge, katepi na vinassati.</p>



<p class="hangnum"><a name="para707"></a><span class="paranum">707</span>.</p>



<p class="gatha1"> Ekissā <a name="M0.0371"></a> dve siyuṃ puttā, jātā idha panitthiyā;</p>



<p class="gathalast">Dvinnaṃ mātā pitā sāva, kathaṃ hoti bhaṇāhi me?</p>



<p class="hangnum"><a name="para708"></a><span class="paranum">708</span>.</p>



<p class="gatha1"> Ubhatobyañjanā itthī, gabbhaṃ gaṇhāti attanā;</p>



<p class="gathalast">Gaṇhāpeti paraṃ gabbhaṃ, tasmā mātā pitā ca sā.</p>



<p class="hangnum"><a name="para709"></a><span class="paranum">709</span>.</p>



<p class="gatha1"> Purisena sahāgāre, raho vasati bhikkhunī;</p>



<p class="gathalast">Parāmasati tassaṅgaṃ, anāpatti kathaṃ siyā?</p>



<p class="hangnum"><a name="para710"></a><span class="paranum">710</span>.</p>



<p class="gatha1"> Sahāgārikaseyyañca, sabbañca paṭijagganaṃ;</p>



<p class="gathalast">Dārakassa ca mātā hi, kātuṃ labhati bhikkhunī.</p>



<p class="hangnum"><a name="para711"></a><span class="paranum">711</span>.</p>



<p class="gatha1"> Ko ca bhikkhūhi sikkhāsu, asādhāraṇataṃ gato;</p>



<p class="gathalast">Na pārivāsiko brūhi, na ukkhittādikopi ca?</p>



<p class="hangnum"><a name="para712"></a><span class="paranum">712</span>.</p>



<p class="gatha1"> Gahetuṃ khurabhaṇḍaṃ tu, sace nhāpitapubbako;</p>



<p class="gathalast">Na so labhati aññesaṃ, kappatīti ca niddise.</p>



<p class="hangnum"><a name="para713"></a><span class="paranum">713</span>.</p>



<p class="gatha1"> Katheti kusalaṃ dhammaṃ, paramaṃ atthasaṃhitaṃ;</p>



<p class="gathalast">Katamo puggalo brūhi, na mato na ca jīvati?</p>



<p class="hangnum"><a name="para714"></a><span class="paranum">714</span>.</p>



<p class="gatha1"> Katheti <a name="V0.0328"></a> kusalaṃ dhammaṃ, paramaṃ atthasaṃhitaṃ;</p>



<p class="gathalast">Hoti nimmitabuddho so, na mato na ca jīvati.</p>



<p class="hangnum"><a name="para715"></a><span class="paranum">715</span>.</p>



<p class="gatha1"> Saṃyācikaṃ karontassa, kuṭiṃ desitavatthukaṃ;</p>



<p class="gathalast">Pamāṇikamanārambhaṃ, āpatti saparikkamaṃ.</p>



<p class="hangnum"><a name="para716"></a><span class="paranum">716</span>.</p>



<p class="gatha1"> Naro karoti ce kuṭiṃ, sa sabbamattikāmayaṃ;</p>



<p class="gathalast">Na muccateva vajjato, jinena vuttato tato.</p>



<p class="hangnum"><a name="para717"></a><span class="paranum">717</span>.</p>



<p class="gatha1"> Saṃyācikāya bhikkhussa, anāpatti kathaṃ siyā;</p>



<p class="gathalast">Sabbalakkhaṇahīnaṃ tu, karontassa kuṭiṃ pana?</p>



<p class="hangnum"><a name="para718"></a><span class="paranum">718</span>.</p>



<p class="gatha1"> Saṃyācikaṃ karontassa, tiṇacchadanakaṃ kuṭiṃ;</p>



<p class="gathalast">Bhikkhuno jinacandena, anāpatti pakāsitā.</p>



<p class="hangnum"><a name="para719"></a><span class="paranum">719</span>.</p>



<p class="gatha1"> Na <a name="M0.0372"></a> kāyikaṃ kañci payogamācare;</p>



<p class="gatha2">Na kiñci vācāya paraṃ bhaṇeyya;</p>



<p class="gatha3">Phuse garuṃ antimavatthuhetukaṃ;</p>



<p class="gathalast">Visārado ce vinaye bhaṇāhi tvaṃ?</p>



<p class="hangnum"><a name="para720"></a><span class="paranum">720</span>.</p>



<p class="gatha1"> Parassā pana yā vajjaṃ, paṭicchādeti bhikkhunī;</p>



<p class="gathalast">Ayaṃ pārājikāpattiṃ, tannimittaṃ garuṃ phuse.</p>



<p class="hangnum"><a name="para721"></a><span class="paranum">721</span>.</p>



<p class="gatha1"> Na kāyikaṃ kiñcipi pāpamācare;</p>



<p class="gatha2">Na kiñci vācāya careyya pāpakaṃ;</p>



<p class="gatha3">Sunāsitoyeva ca nāsito siyā;</p>



<p class="gathalast">Kathaṃ tuvaṃ brūhi mayāsi pucchito?</p>



<p class="hangnum"><a name="para722"></a><span class="paranum">722</span>.</p>



<p class="gatha1"> Abhabbā pana ye vuttā, puggalā paṇḍakādayo;</p>



<p class="gathalast">Ekādasa munindena, nāsitā te sunāsitā.</p>



<p class="hangnum"><a name="para723"></a><span class="paranum">723</span>.</p>



<p class="gatha1"> Anuggiraṃ giraṃ kiñci, subhaṃ vā yadi vāsubhaṃ;</p>



<p class="gathalast">Phuse vācasikaṃ vajjaṃ, kathaṃ me pucchito bhaṇa?</p>



<p class="hangnum"><a name="para724"></a><span class="paranum">724</span>.</p>



<p class="gatha1"> Santimeva panāpattiṃ, bhikkhu nāvikareyya yo;</p>



<p class="gathalast">Sampajānamusāvāde, dukkaṭaṃ tassa vaṇṇitaṃ.</p>



<p class="hangnum"><a name="para725"></a><span class="paranum">725</span>.</p>



<p class="gatha1"> Ekatoupasampannā, ubho tāsaṃ tu hatthato;</p>



<p class="gathalast">Cīvaraṃ gaṇhato honti, nānāāpattiyo kathaṃ?</p>



<p class="hangnum"><a name="para726"></a><span class="paranum">726</span>.</p>



<p class="gatha1"> Ekatoupasampannā<a name="V0.0329"></a>, bhikkhūnaṃ tu vasena yā;</p>



<p class="gathalast">Cīvaraṃ hatthato tassā, pācitti paṭigaṇhato.</p>



<p class="hangnum"><a name="para727"></a><span class="paranum">727</span>.</p>



<p class="gatha1"> Ekatoupasampannā, bhikkhunīnaṃ vasena yā;</p>



<p class="gathalast">Cīvaraṃ hatthato tassā, dukkaṭaṃ paṭigaṇhato.</p>



<p class="hangnum"><a name="para728"></a><span class="paranum">728</span>.</p>



<p class="gatha1"> Saṃvidhāya ca cattāro, garuṃ theniṃsu bhaṇḍakaṃ;</p>



<p class="gathalast">Thero thullaccayaṃ tesu, patto, sesā parājayaṃ.</p>



<p class="hangnum"><a name="para729"></a><span class="paranum">729</span>.</p>



<p class="gatha1"> Kathaṃ<a name="M0.0373"></a>? Chamāsakaṃ bhaṇḍaṃ, tattha sāhatthikā tayo;</p>



<p class="gathalast">Haṭā therena māsā tu, tayo āṇattiyāpi ca.</p>



<p class="hangnum"><a name="para730"></a><span class="paranum">730</span>.</p>



<p class="gatha1"> Tīhi sāhatthikokeko;</p>



<p class="gatha2">Pañca āṇattiyā haṭā;</p>



<p class="gatha3">Tasmā thullaccayaṃ thero;</p>



<p class="gathalast">Patto, sesā parājayaṃ.</p>



<p class="hangnum"><a name="para731"></a><span class="paranum">731</span>.</p>



<p class="gatha1"> Bahiddhā gehato bhikkhu, itthī gabbhantaraṃ gatā;</p>



<p class="gathalast">Chiddaṃ gehassa no atthi, methunapaccayā cuto.</p>



<p class="hangnum"><a name="para732"></a><span class="paranum">732</span>.</p>



<p class="gatha1"> Antodussakuṭiṭṭhena, mātugāmena methunaṃ;</p>



<p class="gathalast">Santhatādivaseneva, katvā hoti parājito.</p>



<p class="hangnum"><a name="para733"></a><span class="paranum">733</span>.</p>



<p class="gatha1"> Sappiādiṃ tu bhesajjaṃ, gahetvā sāmameva taṃ;</p>



<p class="gathalast">Avītivatte sattāhe, kathaṃ āpatti sevato?</p>



<p class="hangnum"><a name="para734"></a><span class="paranum">734</span>.</p>



<p class="gatha1"> Parivattitaliṅgassa, bhikkhuno itarāya vā;</p>



<p class="gathalast">Avītivatte sattāhe, hoti āpatti sevato.</p>



<p class="hangnum"><a name="para735"></a><span class="paranum">735</span>.</p>



<p class="gatha1"> Nissaggiyena pācitti, suddhapācittiyampi ca;</p>



<p class="gathalast">Ekatova kathaṃ bhikkhu, āpajjeyya bhaṇāhi me?</p>



<p class="hangnum"><a name="para736"></a><span class="paranum">736</span>.</p>



<p class="gatha1"> Saṅghe pariṇataṃ lābhaṃ, attano ca parassa ca;</p>



<p class="gathalast">Ekato pariṇāmento, payogena dvayaṃ phuse.</p>



<p class="hangnum"><a name="para737"></a><span class="paranum">737</span>.</p>



<p class="gatha1"> Bhikkhū samāgamma samaggasaññā;</p>



<p class="gatha2">Sabbe kareyyuṃ pana saṅghakammaṃ;</p>



<p class="gatha3">Bhikkhuṭṭhito dvādasayojanasmiṃ;</p>



<p class="gathalast">Kathaṃ kataṃ kuppati vaggahetu?</p>



<p class="hangnum"><a name="para738"></a><span class="paranum">738</span>.</p>



<p class="gatha1"> Atthi <a name="V0.0330"></a> sace pana bhikkhu nisinno;</p>



<p class="gatha2">Dvādasayojanike nagare tu;</p>



<p class="gatha3">Tattha kataṃ pana kammamakammaṃ;</p>



<p class="gathalast">Natthi vihāragatā yadi sīmā.</p>



<p class="hangnum"><a name="para739"></a><span class="paranum">739</span>.</p>



<p class="gatha1"> Saṅghāṭi <a name="M0.0374"></a> pārutā kāye, nivatthontaravāsako;</p>



<p class="gathalast">Nissaggiyāni sabbāni, kathaṃ honti kathehi me?</p>



<p class="hangnum"><a name="para740"></a><span class="paranum">740</span>.</p>



<p class="gatha1"> Kaṇṇaṃ gahetvā tattheva, kaddamaṃ yadi dhovati;</p>



<p class="gathalast">Bhikkhunī kāyaṅgāneva, tāni nissaggiyāni hi.</p>



<p class="hangnum"><a name="para741"></a><span class="paranum">741</span>.</p>



<p class="gatha1"> Purisaṃ apitaraṃ hantvā, itthiṃ hantvā amātaraṃ;</p>



<p class="gathalast">Ānantariyakaṃ kammaṃ, āpajjati kathaṃ naro?</p>



<p class="hangnum"><a name="para742"></a><span class="paranum">742</span>.</p>



<p class="gatha1"> Parivatte tu liṅgasmiṃ, pitaraṃ itthitaṃ gataṃ;</p>



<p class="gathalast">Mātaraṃ purisattaṃ tu, gataṃ hantvā garuṃ phuse.</p>



<p class="hangnum"><a name="para743"></a><span class="paranum">743</span>.</p>



<p class="gatha1"> Mātaraṃ pana māretvā, māretvā pitarampi ca;</p>



<p class="gathalast">Ānantariyakaṃ kammaṃ, nāpajjeyya kathaṃ naro?</p>



<p class="hangnum"><a name="para744"></a><span class="paranum">744</span>.</p>



<p class="gatha1"> Tiracchānagatā mātā, tiracchānagato pitā;</p>



<p class="gathalast">Mātaraṃ pitaraṃ hantvā, nānantariyakaṃ phuse.</p>



<p class="hangnum"><a name="para745"></a><span class="paranum">745</span>.</p>



<p class="gatha1"> Codetvā sammukhībhūtaṃ, saṅgho kammaṃ kareyya ce;</p>



<p class="gathalast">Kathaṃ kammaṃ akammaṃ taṃ, saṅgho sāpattiko siyā?</p>



<p class="hangnum"><a name="para746"></a><span class="paranum">746</span>.</p>



<p class="gatha1"> Vuttaṃ tu paṇḍakādīnaṃ, sandhāya upasampadaṃ;</p>



<p class="gathalast">Anāpattissa kammaṃ tu, sandhāyāti <span class="bld">kurundiyaṃ</span>.</p>



<p class="hangnum"><a name="para747"></a><span class="paranum">747</span>.</p>



<p class="gatha1"> Kappabindukataṃ rattaṃ, cīvaraṃ tu adhiṭṭhitaṃ;</p>



<p class="gathalast">Kathamassa siyāpatti, sevamānassa dukkaṭaṃ?</p>



<p class="hangnum"><a name="para748"></a><span class="paranum">748</span>.</p>



<p class="gatha1"> Sakaṃ anissajitvāna, yo nissaggiyacīvaraṃ;</p>



<p class="gathalast">Paribhuñjati tassāya-māpatti paridīpitā.</p>



<p class="hangnum"><a name="para749"></a><span class="paranum">749</span>.</p>



<p class="gatha1"> Pañca pācittiyāneva, nānāvatthukatāni hi;</p>



<p class="gathalast">Apubbaṃ acarimaṃ eka-kkhaṇe āpajjate kathaṃ?</p>



<p class="hangnum"><a name="para750"></a><span class="paranum">750</span>.</p>



<p class="gatha1"> Bhesajjāni hi pañceva, gahetvā bhājane visuṃ;</p>



<p class="gathalast">Ṭhapitesu ca sattāhā-tikkame honti pañcapi.</p>



<p class="hangnum"><a name="para751"></a><span class="paranum">751</span>.</p>



<p class="gatha1"> Na <a name="M0.0375"></a><a name="V0.0331"></a> rattacitto na ca theyyacitto;</p>



<p class="gatha2">Na cāpi cittaṃ maraṇāya tassa;</p>



<p class="gatha3">Dentassa pārājikamāha satthā;</p>



<p class="gathalast">Thullaccayaṃ taṃ paṭigaṇhatopi.</p>



<p class="hangnum"><a name="para752"></a><span class="paranum">752</span>.</p>



<p class="gatha1"> Salākaṃ saṅghabhedāya, padentassa parājayo;</p>



<p class="gathalast">Hoti thullaccayaṃ tassa, salākaṃ paṭigaṇhato.</p>



<p class="hangnum"><a name="para753"></a><span class="paranum">753</span>.</p>



<p class="gatha1"> Ekattha nikkhipitvāna, cīvaraṃ addhayojane;</p>



<p class="gathalast">Aruṇaṃ uṭṭhāpentassa, anāpatti kathaṃ siyā?</p>



<p class="hangnum"><a name="para754"></a><span class="paranum">754</span>.</p>



<p class="gatha1"> Suppatiṭṭhitanigrodha-sadise rukkhamūlake;</p>



<p class="gathalast">Anāpatti hi so rukkho, hoti ekakulassa ce.</p>



<p class="hangnum"><a name="para755"></a><span class="paranum">755</span>.</p>



<p class="gatha1"> Kathaṃ āpattiyo nānā-;</p>



<p class="gatha2">Vatthukāyo hi kāyikā;</p>



<p class="gatha3">Apubbaṃ acarimaṃ eka-;</p>



<p class="gathalast">Kkhaṇe sambahulā phuse?</p>



<p class="hangnum"><a name="para756"></a><span class="paranum">756</span>.</p>



<p class="gatha1"> Nānitthīnaṃ tu kese vā, tāsaṃ aṅguliyopi vā;</p>



<p class="gathalast">Ekato gahaṇe tassa, honti sambahulā pana.</p>



<p class="hangnum"><a name="para757"></a><span class="paranum">757</span>.</p>



<p class="gatha1"> Kathaṃ vācasikā nānā-vatthukāyo na kāyikā;</p>



<p class="gathalast">Apubbaṃ acarimaṃ eka-kkhaṇe āpattiyo phuse?</p>



<p class="hangnum"><a name="para758"></a><span class="paranum">758</span>.</p>



<p class="gatha1"> Duṭṭhullaṃ yo vadati ca vācaṃ;</p>



<p class="gatha2">‘‘Sabbā tumhe sikharaṇiyo’’ti;</p>



<p class="gatha3">Vuttā dosā vinayanasatthe;</p>



<p class="gathalast">Tassitthīnaṃ gaṇanavasena.</p>



<p class="hangnum"><a name="para759"></a><span class="paranum">759</span>.</p>



<p class="gatha1"> Itthiyā purisenāpi, paṇḍakena nimittake;</p>



<p class="gathalast">Methunaṃ na ca sevanto, methunappaccayā cuto?</p>



<p class="hangnum"><a name="para760"></a><span class="paranum">760</span>.</p>



<p class="gatha1"> Methune pubbabhāgaṃ tu, kāyasaṃsaggataṃ gatā;</p>



<p class="gathalast">Methunappaccayā chejjaṃ, āpannā aṭṭhavatthukaṃ.</p>



<p class="hangnum"><a name="para761"></a><span class="paranum">761</span>.</p>



<p class="gatha1"> Mātaraṃ <a name="M0.0376"></a> cīvaraṃ yāce, saṅghe pariṇataṃ na ca;</p>



<p class="gathalast">Kenassa hoti āpatti, anāpatti ca ñātake?</p>



<p class="hangnum"><a name="para762"></a><span class="paranum">762</span>.</p>



<p class="gatha1"> Vassasāṭikalābhatthaṃ<a name="V0.0332"></a>, samaye piṭṭhisaññite;</p>



<p class="gathalast">Siyāpatti satuppādaṃ, karoto mātarampi ca.</p>



<p class="hangnum"><a name="para763"></a><span class="paranum">763</span>.</p>



<p class="gatha1"> Saṅghādisesamāpattiṃ, pācittiṃ dukkaṭaṃ kathaṃ;</p>



<p class="gathalast">Pāṭidesaniyaṃ thulla-ccayaṃ ekakkhaṇe phuse?</p>



<p class="hangnum"><a name="para764"></a><span class="paranum">764</span>.</p>



<p class="gatha1"> Avassutāvassutahatthato hi;</p>



<p class="gatha2">Piṇḍaṃ gahetvā lasuṇaṃ paṇītaṃ;</p>



<p class="gatha3">Manussamaṃsañca akappamaññaṃ;</p>



<p class="gathalast">Sabbekato khādati, honti tassā.</p>



<p class="hangnum"><a name="para765"></a><span class="paranum">765</span>.</p>



<p class="gatha1"> Eko upajjhāyakapuggaleko;</p>



<p class="gatha2">Ācariyako dvepi ca puṇṇavassā;</p>



<p class="gatha3">Ekāva tesaṃ pana kammavācā;</p>



<p class="gathalast">Ekassa kammaṃ tu na rūhate kiṃ?</p>



<p class="hangnum"><a name="para766"></a><span class="paranum">766</span>.</p>



<p class="gatha1"> Kesaggamattampi mahiddhikesu;</p>



<p class="gatha2">Ākāsago hoti sace paneko;</p>



<p class="gatha3">Katampi taṃ rūhati neva kammaṃ;</p>



<p class="gathalast">Ākāsagasseva, na bhūmigassa.</p>



<p class="hangnum"><a name="para767"></a><span class="paranum">767</span>.</p>



<p class="gatha1"> Saṅghenapi hi ākāse, ṭhitena pana iddhiyā;</p>



<p class="gathalast">Bhūmigassa na kātabbaṃ, karoti yadi kuppati.</p>



<p class="hangnum"><a name="para768"></a><span class="paranum">768</span>.</p>



<p class="gatha1"> Na ca kappakataṃ vatthaṃ, na ca rattaṃ akappiyaṃ;</p>



<p class="gathalast">Nivatthassa panāpatti, anāpatti kathaṃ siyā?</p>



<p class="hangnum"><a name="para769"></a><span class="paranum">769</span>.</p>



<p class="gatha1"> Acchinnacīvarassettha, bhikkhussa pana kiñcipi;</p>



<p class="gathalast">Na cassākappiyaṃ nāma, cīvaraṃ pana vijjati.</p>



<p class="hangnum"><a name="para770"></a><span class="paranum">770</span>.</p>



<p class="gatha1"> Na <a name="M0.0377"></a> kutopi ca gaṇhati kiñci have;</p>



<p class="gatha2">Na tu deti ca kiñcipi bhojanato;</p>



<p class="gatha3">Garukaṃ pana vajjamupeti kathaṃ;</p>



<p class="gathalast">Vada me vinaye kusalosi yadi?</p>



<p class="hangnum"><a name="para771"></a><span class="paranum">771</span>.</p>



<p class="gatha1"> Ādāya yaṃ kiñci avassutamhā;</p>



<p class="gatha2">Uyyojitā bhuñjati bhojanañce;</p>



<p class="gatha3">Uyyojitā <a name="V0.0333"></a> yā pana yāya tassā;</p>



<p class="gathalast">Saṅghādisesaṃ kathayanti dhīrā.</p>



<p class="hangnum"><a name="para772"></a><span class="paranum">772</span>.</p>



<p class="gatha1"> Kassaci kiñci na deti sahatthā;</p>



<p class="gatha2">Neva ca gaṇhati kiñci kutoci;</p>



<p class="gatha3">Vajjamupeti lahuṃ, na garuṃ tu;</p>



<p class="gathalast">Brūhi kathaṃ yadi bujjhasi sādhu?</p>



<p class="hangnum"><a name="para773"></a><span class="paranum">773</span>.</p>



<p class="gatha1"> Dantaponodakānaṃ tu, gahaṇe pana bhikkhunī;</p>



<p class="gathalast">Uyyojentī lahuṃ vajjaṃ, āpajjati nisevite.</p>



<p class="hangnum"><a name="para774"></a><span class="paranum">774</span>.</p>



<p class="gatha1"> Āpajjati panāpattiṃ, garukaṃ sāvasesakaṃ;</p>



<p class="gathalast">Chādeti, na phuse vajjaṃ, kathaṃ jānāsi me vada?</p>



<p class="hangnum"><a name="para775"></a><span class="paranum">775</span>.</p>



<p class="gatha1"> Saṅghādisesamāpattiṃ, āpajjitvā anādaro;</p>



<p class="gathalast">Chādentopi tamāpattiṃ, nāññaṃ ukkhittako phuse.</p>



<p class="hangnum"><a name="para776"></a><span class="paranum">776</span>.</p>



<p class="gatha1"> Sappāṇappāṇajaṃ neva, jaṅgamaṃ na vihaṅgamaṃ;</p>



<p class="gathalast">Dvijaṃ kantamakantañca, sace jānāsi me vada?</p>



<p class="hangnum"><a name="para777"></a><span class="paranum">777</span>.</p>



<p class="gatha1"> Sappāṇappāṇajo vutto;</p>



<p class="gatha2">Cittajo utujopi ca;</p>



<p class="gatha3">Dvīheva pana jātattā;</p>



<p class="gathalast">Mato saddo dvijoti hi.</p>



<p class="hangnum"><a name="para778"></a><span class="paranum">778</span>.</p>



<p class="gatha1"> Vinaye <a name="M0.0378"></a> anayūparame parame;</p>



<p class="gatha2">Sujanassa sukhānayane nayane;</p>



<p class="gatha3">Paṭu hoti padhānarato na rato;</p>



<p class="gathalast">Idha yo pana sāramate ramate.</p>



<p class="centered">Sedamocanagāthāyo samattā.</p>



<p class="subhead">Sādhāraṇāsādhāraṇakathā</p>



<p class="hangnum"><a name="para779"></a><span class="paranum">779</span>.</p>



<p class="gatha1"> Sabbasikkhāpadānāhaṃ<a name="V0.0334"></a>, nidānaṃ gaṇanampi ca;</p>



<p class="gathalast">Bhikkhūhi bhikkhunīnañca, bhikkhūnaṃ bhikkhunīhi ca.</p>



<p class="hangnum"><a name="para780"></a><span class="paranum">780</span>.</p>



<p class="gatha1"> Asādhāraṇapaññattaṃ, tathā sādhāraṇampi ca;</p>



<p class="gathalast">Pavakkhāmi samāsena, taṃ suṇātha samāhitā.</p>



<p class="hangnum"><a name="para781"></a><span class="paranum">781</span>.</p>



<p class="gatha1"> Nidānaṃ nāma vesālī, tathā rājagahaṃ puraṃ;</p>



<p class="gathalast">Sāvatthāḷavi kosambī, sakkabhaggā pakāsitā.</p>



<p class="hangnum"><a name="para782"></a><span class="paranum">782</span>.</p>



<p class="gatha1"> Kati vesāliyā vuttā, kati rājagahe katā?</p>



<p class="gathalast">Kati sāvatthipaññattā, kati āḷaviyaṃ katā?</p>



<p class="hangnum"><a name="para783"></a><span class="paranum">783</span>.</p>



<p class="gatha1"> Kati kosambipaññattā, kati sakkesu bhāsitā?</p>



<p class="gathalast">Kati bhaggesu paññattā, taṃ me akkhāhi pucchito?</p>



<p class="hangnum"><a name="para784"></a><span class="paranum">784</span>.</p>



<p class="gatha1"> Dasa vesāliyā vuttā, ekavīsa giribbaje;</p>



<p class="gathalast">Chaūnāni satāneva, tīṇi sāvatthiyaṃ katā.</p>



<p class="hangnum"><a name="para785"></a><span class="paranum">785</span>.</p>



<p class="gatha1"> Cha panāḷaviyaṃ vuttā, aṭṭha kosambiyaṃ katā;</p>



<p class="gathalast">Aṭṭha sakkesu paññattā, tayo bhaggesu dīpitā.</p>



<p class="hangnum"><a name="para786"></a><span class="paranum">786</span>.</p>



<p class="gatha1"> Methunaṃ viggaho ceva, catutthantimavatthukaṃ;</p>



<p class="gathalast">Atirekacīvaraṃ suddha-kāḷakeḷakalomakaṃ.</p>



<p class="hangnum"><a name="para787"></a><span class="paranum">787</span>.</p>



<p class="gatha1"> Bhūtaṃ <a name="M0.0379"></a> paramparañceva, mukhadvāramacelako;</p>



<p class="gathalast">Bhikkhunīsu ca akkoso, dasa vesāliyaṃ katā.</p>



<p class="hangnum"><a name="para788"></a><span class="paranum">788</span>.</p>



<p class="gatha1"> Dutiyantimavatthuñca, dve anuddhaṃsanāni ca;</p>



<p class="gathalast">Saṅghabhedā duve ceva, cīvarassa paṭiggaho.</p>



<p class="hangnum"><a name="para789"></a><span class="paranum">789</span>.</p>



<p class="gatha1"> Rūpiyaṃ suttaviññatti, tathā ujjhāpanampi ca;</p>



<p class="gathalast">Paripācitapiṇḍo ca, tatheva gaṇabhojanaṃ.</p>



<p class="hangnum"><a name="para790"></a><span class="paranum">790</span>.</p>



<p class="gatha1"> Vikālabhojanañceva, cārittaṃ nhānameva ca;</p>



<p class="gathalast">Ūnavīsativassañca, datvā saṅghena cīvaraṃ.</p>



<p class="hangnum"><a name="para791"></a><span class="paranum">791</span>.</p>



<p class="gatha1"> Vosāsantī ca naccaṃ vā, gītaṃ vā cārikadvayaṃ;</p>



<p class="gathalast">Chandadānenime rāja-gahasmiṃ ekavīsati.</p>



<p class="hangnum"><a name="para792"></a><span class="paranum">792</span>.</p>



<p class="gatha1"> Kuṭi <a name="V0.0335"></a> kosiyaseyyañca, pathavībhūtagāmakaṃ;</p>



<p class="gathalast">Sappāṇakañca siñcanti, ete chāḷaviyaṃ katā.</p>



<p class="hangnum"><a name="para793"></a><span class="paranum">793</span>.</p>



<p class="gatha1"> Mahallakavihāro ca, dovacassaṃ tatheva ca;</p>



<p class="gathalast">Aññenaññaṃ tathā dvāra-kosā majjhañca pañcamaṃ.</p>



<p class="hangnum"><a name="para794"></a><span class="paranum">794</span>.</p>



<p class="gatha1"> Anādariyaṃ sahadhammo, payopānañca sekhiye;</p>



<p class="gathalast">Kosambiyaṃ tu paññattā, aṭṭhime suddhadiṭṭhinā.</p>



<p class="hangnum"><a name="para795"></a><span class="paranum">795</span>.</p>



<p class="gatha1"> Dhovaneḷakalomāni, patto ca dutiyo pana;</p>



<p class="gathalast">Ovādopi ca bhesajjaṃ, sūci āraññakesu ca.</p>



<p class="hangnum"><a name="para796"></a><span class="paranum">796</span>.</p>



<p class="gatha1"> Udakasuddhikañceva, ovādāgamanampi ca;</p>



<p class="gathalast">Pure kapilavatthusmiṃ, paññattā pana aṭṭhime.</p>



<p class="hangnum"><a name="para797"></a><span class="paranum">797</span>.</p>



<p class="gatha1"> Jotiṃ samādahitvāna, sāmisena sasitthakaṃ;</p>



<p class="gathalast">Ime bhaggesu paññattā, tayo ādiccabandhunā.</p>



<p class="hangnum"><a name="para798"></a><span class="paranum">798</span>.</p>



<p class="gatha1"> Pārājikāni cattāri, garukā soḷasā, duve;</p>



<p class="gathalast">Aniyatā, catuttiṃsa, honti nissaggiyāni hi.</p>



<p class="hangnum"><a name="para799"></a><span class="paranum">799</span>.</p>



<p class="gatha1"> Chappaṇṇāsasatañceva<a name="M0.0380"></a>, khuddakāni bhavanti hi;</p>



<p class="gathalast">Daseva pana gārayhā, dvesattati ca sekhiyā.</p>



<p class="hangnum"><a name="para800"></a><span class="paranum">800</span>.</p>



<p class="gatha1"> Chaūnāni ca tīṇeva, satāni samacetasā;</p>



<p class="gathalast">Ime vuttāvasesā hi, sabbe sāvatthiyaṃ katā.</p>



<p class="hangnum"><a name="para801"></a><span class="paranum">801</span>.</p>



<p class="gatha1"> Pārājikāni cattāri, satta saṅghādisesakā;</p>



<p class="gathalast">Nissaggiyāni aṭṭheva, dvattiṃseva ca khuddakā.</p>



<p class="hangnum"><a name="para802"></a><span class="paranum">802</span>.</p>



<p class="gatha1"> Dve gārayhā, tayo sekhā, chappaññāseva sabbaso;</p>



<p class="gathalast">Bhavanti chasu paññattā, nagaresu ca piṇḍitā.</p>



<p class="hangnum"><a name="para803"></a><span class="paranum">803</span>.</p>



<p class="gatha1"> Sabbāneva panetāni, nagaresu ca sattasu;</p>



<p class="gathalast">Aḍḍhuḍḍhāni satāneva, paññattāni bhavanti hi.</p>



<p class="hangnum"><a name="para804"></a><span class="paranum">804</span>.</p>



<p class="gatha1"> Sikkhāpadāni bhikkhūnaṃ, vīsañca dve satāni ca;</p>



<p class="gathalast">Bhikkhunīnaṃ tu cattāri, tathā tīṇi satāni ca.</p>



<p class="hangnum"><a name="para805"></a><span class="paranum">805</span>.</p>



<p class="gatha1"> Pārājikāni cattāri, garukā pana terasa;</p>



<p class="gathalast">Aniyatā duve vuttā, tiṃsa nissaggiyāni ca.</p>



<p class="hangnum"><a name="para806"></a><span class="paranum">806</span>.</p>



<p class="gatha1"> Khuddakā <a name="V0.0336"></a> navuti dve ca, cattāro pāṭidesanā;</p>



<p class="gathalast">Nippapañcena niddiṭṭhā, pañcasattati sekhiyā.</p>



<p class="hangnum"><a name="para807"></a><span class="paranum">807</span>.</p>



<p class="gatha1"> Dve satāni ca vīsañca, vasā bhikkhūnameva ca;</p>



<p class="gathalast">Sikkhāpadāni uddesamāgacchanti uposathe.</p>



<p class="hangnum"><a name="para808"></a><span class="paranum">808</span>.</p>



<p class="gatha1"> Pārājikāni aṭṭheva, garukā dasa satta ca;</p>



<p class="gathalast">Nissaggiyāni tiṃseva, chasaṭṭhi ca satampi ca.</p>



<p class="hangnum"><a name="para809"></a><span class="paranum">809</span>.</p>



<p class="gatha1"> Khuddakānaṭṭha gārayhā, pañcasattati sekhiyā;</p>



<p class="gathalast">Sabbāni pana cattāri, tathā tīṇi satāni ca.</p>



<p class="hangnum"><a name="para810"></a><span class="paranum">810</span>.</p>



<p class="gatha1"> Bhavanti pana etāni, bhikkhunīnaṃ vasā pana;</p>



<p class="gathalast">Sikkhāpadāni uddesamāgacchanti uposathe.</p>



<p class="hangnum"><a name="para811"></a><span class="paranum">811</span>.</p>



<p class="gatha1"> Chacattālīsa honteva, bhikkhūnaṃ bhikkhunīhi tu;</p>



<p class="gathalast">Asādhāraṇabhāvaṃ tu, gamitāni mahesinā.</p>



<p class="hangnum"><a name="para812"></a><span class="paranum">812</span>.</p>



<p class="gatha1"> Cha <a name="M0.0381"></a> ca saṅghādisesā ca, tathā aniyatā duve;</p>



<p class="gathalast">Dvādaseva ca nissaggā, dvāvīsati ca khuddakā.</p>



<p class="hangnum"><a name="para813"></a><span class="paranum">813</span>.</p>



<p class="gatha1"> Cattāropi ca gārayhā, chacattālīsa hontime;</p>



<p class="gathalast">Bhikkhūnaṃyeva paññattā, gotamena yasassinā.</p>



<p class="hangnum"><a name="para814"></a><span class="paranum">814</span>.</p>



<p class="gatha1"> Visaṭṭhi kāyasaṃsaggo, duṭṭhullaṃ attakāmatā;</p>



<p class="gathalast">Kuṭi ceva vihāro ca, chaḷete garukā siyuṃ.</p>



<p class="hangnum"><a name="para815"></a><span class="paranum">815</span>.</p>



<p class="gatha1"> Nissaggiyādivaggasmiṃ, dhovanañca paṭiggaho;</p>



<p class="gathalast">Eḷakalomavaggepi, ādito pana satta ca.</p>



<p class="hangnum"><a name="para816"></a><span class="paranum">816</span>.</p>



<p class="gatha1"> Tatiyepi ca vaggasmiṃ, patto ca paṭhamo tathā;</p>



<p class="gathalast">Vassasāṭikamārañña-miti dvādasa dīpitā.</p>



<p class="hangnum"><a name="para817"></a><span class="paranum">817</span>.</p>



<p class="gatha1"> Pācittiyāni vuttāni, sabbāni gaṇanāvasā;</p>



<p class="gathalast">Bhikkhūnaṃ bhikkhunīnañca, aṭṭhāsītisataṃ, tato.</p>



<p class="hangnum"><a name="para818"></a><span class="paranum">818</span>.</p>



<p class="gatha1"> Sabbo bhikkhunivaggopi, saparamparabhojano;</p>



<p class="gathalast">Tathā anatiritto ca, abhihaṭṭhuṃ pavāraṇā.</p>



<p class="hangnum"><a name="para819"></a><span class="paranum">819</span>.</p>



<p class="gatha1"> Paṇītabhojanaviññatti, tathevācelakopi ca;</p>



<p class="gathalast">Nimantito sabhatto ca, duṭṭhullacchādanampi ca.</p>



<p class="hangnum"><a name="para820"></a><span class="paranum">820</span>.</p>



<p class="gatha1"> Ūnavīsativassaṃ <a name="V0.0337"></a> tu, mātugāmena saddhipi;</p>



<p class="gathalast">Antepurappaveso ca, vassasāṭi nisīdanaṃ.</p>



<p class="hangnum"><a name="para821"></a><span class="paranum">821</span>.</p>



<p class="gatha1"> Khuddakāni panetāni, dvāvīsati bhavanti hi;</p>



<p class="gathalast">Cattāro pana gārayhā, bhikkhūnaṃ pātimokkhake.</p>



<p class="hangnum"><a name="para822"></a><span class="paranum">822</span>.</p>



<p class="gatha1"> Ekato pana paññattā, chacattālīsa hontime;</p>



<p class="gathalast">Bhikkhunīhi tu bhikkhūnaṃ, asādhāraṇataṃ gatā.</p>



<p class="hangnum"><a name="para823"></a><span class="paranum">823</span>.</p>



<p class="gatha1"> Bhikkhūhi bhikkhunīnañca, sataṃ tiṃsa bhavanti hi;</p>



<p class="gathalast">Asādhāraṇabhāvaṃ tu, gamitāni mahesinā.</p>



<p class="hangnum"><a name="para824"></a><span class="paranum">824</span>.</p>



<p class="gatha1"> Pārājikāni cattāri, dasa saṅghādisesakā;</p>



<p class="gathalast">Dvādaseva ca nissaggā, khuddakā navuticcha ca.</p>



<p class="hangnum"><a name="para825"></a><span class="paranum">825</span>.</p>



<p class="gatha1"> Aṭṭheva <a name="M0.0382"></a> pana gārayhā, sataṃ tiṃsa bhavantime;</p>



<p class="gathalast">Bhikkhunīnañca bhikkhūhi, asādhāraṇataṃ gatā.</p>



<p class="hangnum"><a name="para826"></a><span class="paranum">826</span>.</p>



<p class="gatha1"> Bhikkhunīnaṃ tu saṅghādi-sesehi cha panādito;</p>



<p class="gathalast">Yāvatatiyakā ceva, cattāroti ime dasa.</p>



<p class="hangnum"><a name="para827"></a><span class="paranum">827</span>.</p>



<p class="gatha1"> Akālacīvarañceva, tathā acchinnacīvaraṃ;</p>



<p class="gathalast">Sattaññadatthikādīni, patto ceva garuṃ lahuṃ.</p>



<p class="hangnum"><a name="para828"></a><span class="paranum">828</span>.</p>



<p class="gatha1"> Dvādaseva panetāni, bhikkhunīnaṃ vasenidha;</p>



<p class="gathalast">Nissaggiyāni satthārā, paññattāni panekato.</p>



<p class="hangnum"><a name="para829"></a><span class="paranum">829</span>.</p>



<p class="gatha1"> Asādhāraṇapaññattā, khuddakā navuticcha ca;</p>



<p class="gathalast">Gārayhā ca panaṭṭhāti, sabbeva gaṇanāvasā.</p>



<p class="hangnum"><a name="para830"></a><span class="paranum">830</span>.</p>



<p class="gatha1"> Bhikkhunīnaṃ tu bhikkhūhi, asādhāraṇataṃ gatā;</p>



<p class="gathalast">Ekatoyeva paññattā, sataṃ tiṃsa bhavanti hi.</p>



<p class="hangnum"><a name="para831"></a><span class="paranum">831</span>.</p>



<p class="gatha1"> Asādhāraṇubhinnampi, sataṃ sattati caccha ca;</p>



<p class="gathalast">Pārājikāni cattāri, garukā ca dasaccha ca.</p>



<p class="hangnum"><a name="para832"></a><span class="paranum">832</span>.</p>



<p class="gatha1"> Aniyatā duve ceva, nissaggā catuvīsati;</p>



<p class="gathalast">Sataṃ aṭṭhārasevettha, khuddakā paridīpitā.</p>



<p class="hangnum"><a name="para833"></a><span class="paranum">833</span>.</p>



<p class="gatha1"> Dvādaseva ca gārayhā, sataṃ sattati caccha ca;</p>



<p class="gathalast">Asādhāraṇubhinnampi, imeti paridīpitā.</p>



<p class="hangnum"><a name="para834"></a><span class="paranum">834</span>.</p>



<p class="gatha1"> Sādhāraṇā <a name="V0.0338"></a> ubhinnampi, paññattā pana satthunā;</p>



<p class="gathalast">Sataṃ sattati cattāri, bhavantīti pakāsitā.</p>



<p class="hangnum"><a name="para835"></a><span class="paranum">835</span>.</p>



<p class="gatha1"> Pārājikāni cattāri, satta saṅghādisesakā;</p>



<p class="gathalast">Aṭṭhārasa ca nissaggā, samasattati khuddakā.</p>



<p class="hangnum"><a name="para836"></a><span class="paranum">836</span>.</p>



<p class="gatha1"> Pañcasattati paññattā, sekhiyāpi ca sabbaso;</p>



<p class="gathalast">Sataṃ sattati cattāri, ubhinnaṃ samasikkhatā.</p>



<p class="centered">Sādhāraṇāsādhāraṇakathā.</p>



<p class="subhead">Lakkhaṇakathā</p>



<p class="hangnum"><a name="para837"></a><span class="paranum">837</span>.</p>



<p class="gatha1"> Ito <a name="M0.0383"></a> paraṃ pavakkhāmi, lakkhaṇaṃ pana sabbagaṃ;</p>



<p class="gathalast">Savane sādaraṃ katvā, vadato me nibodhatha.</p>



<p class="hangnum"><a name="para838"></a><span class="paranum">838</span>.</p>



<p class="gatha1"> Nidānaṃ puggalo vatthu, paññattividhimeva ca;</p>



<p class="gathalast">Vipattāpattanāpatti, āṇattaṅgakiriyāpi ca.</p>



<p class="hangnum"><a name="para839"></a><span class="paranum">839</span>.</p>



<p class="gatha1"> Saññācittasamuṭṭhānaṃ, vajjakammapabhedakaṃ;</p>



<p class="gathalast">Tikadvayanti sabbattha, yojetabbamidaṃ pana.</p>



<p class="hangnum"><a name="para840"></a><span class="paranum">840</span>.</p>



<p class="gatha1"> Pubbe vuttanayaṃ yañca, yañca uttānamevidha;</p>



<p class="gathalast">Taṃ sabbaṃ pana vajjetvā, karissāmatthajotanaṃ.</p>



<p class="hangnum"><a name="para841"></a><span class="paranum">841</span>.</p>



<p class="gatha1"> <span class="bld">Puggalo</span> nāma yaṃ yaṃ tu, bhikkhumārabbha bhikkhuniṃ;</p>



<p class="gathalast">Sikkhāpadaṃ tu paññattaṃ, ayaṃ vuccati puggalo.</p>



<p class="hangnum"><a name="para842"></a><span class="paranum">842</span>.</p>



<p class="gatha1"> Tevīsatividhā te ca, sudinnadhaniyādayo;</p>



<p class="gathalast">Bhikkhūnaṃ pātimokkhasmiṃ, ādikammikapuggalā.</p>



<p class="hangnum"><a name="para843"></a><span class="paranum">843</span>.</p>



<p class="gatha1"> Bhikkhunīnaṃ tathā pāti-mokkhasmiṃ ādikammikā;</p>



<p class="gathalast">Thullanandādayo satta, sabbe tiṃsa bhavanti hi.</p>



<p class="hangnum"><a name="para844"></a><span class="paranum">844</span>.</p>



<p class="gatha1"> <span class="bld">Vatthū</span>ti puggalasseva, tassa tassa ca sabbaso;</p>



<p class="gathalast">Vatthuno tassa tasseva, ajjhācāro pavuccati.</p>



<p class="hangnum"><a name="para845"></a><span class="paranum">845</span>.</p>



<p class="gatha1"> Kevalā <a name="V0.0339"></a> pana <span class="bld">paññatti,</span> mūlabhūtā tatheva sā;</p>



<p class="gathalast">Anvanuppannasabbattha-padesapadapubbikā.</p>



<p class="hangnum"><a name="para846"></a><span class="paranum">846</span>.</p>



<p class="gatha1"> Sādhāraṇā ca paññatti, tathāsādhāraṇāpi ca;</p>



<p class="gathalast">Ekatoubhatopubbā, evaṃ navavidhā siyā.</p>



<p class="hangnum"><a name="para847"></a><span class="paranum">847</span>.</p>



<p class="gatha1"> Tattha ‘‘yo methunaṃ dhammaṃ, paṭiseveyya bhikkhu’’ti;</p>



<p class="gathalast">‘‘Adinnaṃ ādiyeyyā’’ti, paññatticcevamādikā.</p>



<p class="hangnum"><a name="para848"></a><span class="paranum">848</span>.</p>



<p class="gatha1"> Hoti <a name="M0.0384"></a> ‘‘antamaso bhikkhu, tiracchānagatāyapi’’;</p>



<p class="gathalast">Iccevamādikā sabbā, <span class="bld">anupaññatti</span> dīpitā.</p>



<p class="hangnum"><a name="para849"></a><span class="paranum">849</span>.</p>



<p class="gatha1"> Tathā<span class="bld">nuppannapaññatti,</span> anuppanne tu vajjake;</p>



<p class="gathalast">Aṭṭhannaṃ garudhammānaṃ, vasenevāgatā hi sā.</p>



<p class="hangnum"><a name="para850"></a><span class="paranum">850</span>.</p>



<p class="gatha1"> Cammattharaṇakañceva, saguṇaṅguṇupāhanaṃ;</p>



<p class="gathalast">Tatheva ca dhuvanhānaṃ, pañcavaggūpasampadā.</p>



<p class="hangnum"><a name="para851"></a><span class="paranum">851</span>.</p>



<p class="gatha1"> Esā <span class="bld">padesapaññatti,</span> nāmāti hi catubbidhā;</p>



<p class="gathalast">Vuttā majjhimadesasmiṃ-yeva hoti, na aññato.</p>



<p class="hangnum"><a name="para852"></a><span class="paranum">852</span>.</p>



<p class="gatha1"> Ito sesā hi <span class="bld">sabbattha-paññattī</span>ti pakāsitā;</p>



<p class="gathalast">Atthato ekamevettha, sādhāraṇadukādikaṃ.</p>



<p class="hangnum"><a name="para853"></a><span class="paranum">853</span>.</p>



<p class="gatha1"> <span class="bld">Sāṇattikā</span> panāpatti, hoti <span class="bld">nāṇattikā</span>pi ca;</p>



<p class="gathalast"><span class="bld">Āṇattī</span>ti ca nāmesā, ñeyyā āṇāpanā pana.</p>



<p class="hangnum"><a name="para854"></a><span class="paranum">854</span>.</p>



<p class="gatha1"> Āpattīnaṃ tu sabbāsaṃ, sabbasikkhāpadesupi;</p>



<p class="gathalast">Sabbo panaṅgabhedo hi, viññātabbo vibhāvinā.</p>



<p class="hangnum"><a name="para855"></a><span class="paranum">855</span>.</p>



<p class="gatha1"> Kāyenapi ca vācāya, yā karontassa jāyate;</p>



<p class="gathalast">Ayaṃ <span class="bld">kriyasamuṭṭhānā,</span> nāma pārājikā viya.</p>



<p class="hangnum"><a name="para856"></a><span class="paranum">856</span>.</p>



<p class="gatha1"> Kāyavācāhi kattabbaṃ, akarontassa hoti yā;</p>



<p class="gathalast">Sā <span class="bld">cākriyasamuṭṭhānā,</span> paṭhame kathine viya.</p>



<p class="hangnum"><a name="para857"></a><span class="paranum">857</span>.</p>



<p class="gatha1"> Karontassākarontassa, bhikkhuno hoti yā pana;</p>



<p class="gathalast">Sā <span class="bld">kriyākriyato</span> hoti, cīvaraggahaṇe viya.</p>



<p class="hangnum"><a name="para858"></a><span class="paranum">858</span>.</p>



<p class="gatha1"> Siyā pana karontassa, akarontassa yā siyā;</p>



<p class="gathalast">Sā <span class="bld">kriyākriyato</span> hoti, rūpiyuggahaṇe viya.</p>



<p class="hangnum"><a name="para859"></a><span class="paranum">859</span>.</p>



<p class="gatha1"> Tathā <a name="V0.0340"></a><a name="M0.0385"></a> siyā karontassa;</p>



<p class="gatha2">Yā karoto akubbato;</p>



<p class="gatha3">Siyā kiriyato ceva;</p>



<p class="gathalast">Sā <span class="bld">kriyākriyato</span>pi ca.</p>



<p class="hangnum"><a name="para860"></a><span class="paranum">860</span>.</p>



<p class="gatha1"> Sabbā cāpattiyo saññā-;</p>



<p class="gatha2">Vasena duvidhā siyuṃ;</p>



<p class="gatha3">Saññāvimokkhā nosaññā-;</p>



<p class="gathalast">Vimokkhāti pakāsitā.</p>



<p class="hangnum"><a name="para861"></a><span class="paranum">861</span>.</p>



<p class="gatha1"> Vītikkamanasaññāya, abhāvena yato pana;</p>



<p class="gathalast">Vimuccati ayaṃ <span class="bld">saññā-vimokkhā</span>ti pakāsitā.</p>



<p class="hangnum"><a name="para862"></a><span class="paranum">862</span>.</p>



<p class="gatha1"> Itarā pana <span class="bld">nosaññā-vimokkhā</span>ti pakāsitā;</p>



<p class="gathalast">Puna sabbāva cittassa, vasena duvidhā siyuṃ.</p>



<p class="hangnum"><a name="para863"></a><span class="paranum">863</span>.</p>



<p class="gatha1"> Sacittakā acittāti, sucittena pakāsitā;</p>



<p class="gathalast">Sacittakasamuṭṭhāna-vasena pana yā siyā.</p>



<p class="hangnum"><a name="para864"></a><span class="paranum">864</span>.</p>



<p class="gatha1"> Ayaṃ <span class="bld">sacittakā</span> nāma, āpatti paridīpitā;</p>



<p class="gathalast">Sacittakehi vā missa-vasenāya<span class="bld">macittakā</span>.</p>



<p class="hangnum"><a name="para865"></a><span class="paranum">865</span>.</p>



<p class="gatha1"> Sabbā cāpattiyo vajja-vasena duvidhā rutā;</p>



<p class="gathalast">Suvijjenānavajjena, lokapaṇṇattivajjato.</p>



<p class="hangnum"><a name="para866"></a><span class="paranum">866</span>.</p>



<p class="gatha1"> Yassā sacittake pakkhe, cittaṃ akusalaṃ siyā;</p>



<p class="gathalast"><span class="bld">Lokavajjā</span>ti nāmāyaṃ, sesā <span class="bld">paṇṇattivajjakā</span>.</p>



<p class="hangnum"><a name="para867"></a><span class="paranum">867</span>.</p>



<p class="gatha1"> Sabbā cāpattiyo kamma-vasena tividhā siyuṃ;</p>



<p class="gathalast"><span class="bld">Kāyakammaṃ vacīkammaṃ,</span> tathā tadubhayampi ca.</p>



<p class="hangnum"><a name="para868"></a><span class="paranum">868</span>.</p>



<p class="gatha1"> <span class="bld">Tikadvaya</span>nti nāmetaṃ, kusalāditikadvayaṃ;</p>



<p class="gathalast">Kusalākusalacitto vā, tathābyākatamānaso.</p>



<p class="hangnum"><a name="para869"></a><span class="paranum">869</span>.</p>



<p class="gatha1"> Hutvā <a name="M0.0386"></a> āpajjatāpattiṃ, āpajjanto na aññathā;</p>



<p class="gathalast">Sukhavedanāsamaṅgī vā, tathā dukkhādisaṃyuto.</p>



<p class="hangnum"><a name="para870"></a><span class="paranum">870</span>.</p>



<p class="gatha1"> Idaṃ tu lakkhaṇaṃ vuttaṃ, sabbasikkhāpadesupi;</p>



<p class="gathalast">Yojetvā pana dasseyya, vinayasmiṃ visārado.</p>



<p class="hangnum"><a name="para871"></a><span class="paranum">871</span>.</p>



<p class="gatha1"> Taruṃ <a name="V0.0341"></a> timūlaṃ navapattamenaṃ;</p>



<p class="gatha2">Catussikhaṃ sattaphalaṃ chapupphaṃ;</p>



<p class="gatha3">Jānāti yo dvippabhavaṃ dvisākhaṃ;</p>



<p class="gathalast">Jānāti paññattimasesato so.</p>



<p class="hangnum"><a name="para872"></a><span class="paranum">872</span>.</p>



<p class="gatha1"> Imamuttaraṃ gatamanuttarataṃ;</p>



<p class="gatha2">Pariyāpuṇāti paripucchati yo;</p>



<p class="gatha3">Upayātanuttaratamuttarato;</p>



<p class="gathalast">Sa ca kāyavācavinaye vinaye.</p>



<p class="centered">Lakkhaṇakathā.</p>



<p class="hangnum"><a name="para873"></a><span class="paranum">873</span>.</p>



<p class="gatha1"> Soḷasaparivārassa, parivārassa sabbaso;</p>



<p class="gathalast">Ito paraṃ pavakkhāmi, sabbasaṅkalanaṃ nayaṃ.</p>



<p class="hangnum"><a name="para874"></a><span class="paranum">874</span>.</p>



<p class="gatha1"> Kati āpattiyo vuttā;</p>



<p class="gatha2">Kāyikā, vācasikā kati?</p>



<p class="gatha3">Chādentassa katāpattī;</p>



<p class="gathalast">Kati saṃsaggapaccayā?</p>



<p class="hangnum"><a name="para875"></a><span class="paranum">875</span>.</p>



<p class="gatha1"> Kāyikā chabbidhāpatti, tathā vācasikāpi ca;</p>



<p class="gathalast">Chādentassa ca tissova, pañca saṃsaggapaccayā.</p>



<p class="hangnum"><a name="para876"></a><span class="paranum">876</span>.</p>



<p class="gatha1"> Kati āpattimūlāni, paññattāni mahesinā?</p>



<p class="gathalast">Kati āpattiyo vuttā, duṭṭhullacchādane pana?</p>



<p class="hangnum"><a name="para877"></a><span class="paranum">877</span>.</p>



<p class="gatha1"> Dve <a name="M0.0387"></a> panāpattimūlāni, kāyo vācā bhavanti hi;</p>



<p class="gathalast">Pārājikā ca pācitti, duṭṭhullacchādane siyuṃ.</p>



<p class="hangnum"><a name="para878"></a><span class="paranum">878</span>.</p>



<p class="gatha1"> Kati gāmantare vuttā, nadīpāre tathā kati?</p>



<p class="gathalast">Kati thullaccayaṃ maṃse, kati maṃsesu dukkaṭaṃ?</p>



<p class="hangnum"><a name="para879"></a><span class="paranum">879</span>.</p>



<p class="gatha1"> Gāmantare catassova, nadīpārepi tattakā;</p>



<p class="gathalast">Thullaccayaṃ manussānaṃ, maṃse, navasu dukkaṭaṃ.</p>



<p class="hangnum"><a name="para880"></a><span class="paranum">880</span>.</p>



<p class="gatha1"> Bhikkhu bhikkhuniyā saddhiṃ, saṃvidhāti ca dukkaṭaṃ;</p>



<p class="gathalast">Pācittaññassa gāmassa, upacārokkame siyā.</p>



<p class="hangnum"><a name="para881"></a><span class="paranum">881</span>.</p>



<p class="gatha1"> Thullaccayaṃ <a name="V0.0342"></a> parikkhitte, gāmasmiṃ paṭhame pade;</p>



<p class="gathalast">Garukaṃ dutiye tassā, gāmantaraṃ vajantiyā.</p>



<p class="hangnum"><a name="para882"></a><span class="paranum">882</span>.</p>



<p class="gatha1"> Tathā bhikkhuniyā saddhiṃ, saṃvidhāne tu dukkaṭaṃ;</p>



<p class="gathalast">Abhirūhati nāvaṃ ce, hoti pācitti bhikkhuno.</p>



<p class="hangnum"><a name="para883"></a><span class="paranum">883</span>.</p>



<p class="gatha1"> Nadiyuttaraṇe kāle, pāde thullaccayaṃ phuse;</p>



<p class="gathalast">Paṭhame, dutiye tassā, hoti bhikkhuniyā garuṃ.</p>



<p class="hangnum"><a name="para884"></a><span class="paranum">884</span>.</p>



<p class="gatha1"> Kati vācasikā rattiṃ, kati vācasikā divā?</p>



<p class="gathalast">Duve vācasikā rattiṃ, duve vācasikā divā.</p>



<p class="hangnum"><a name="para885"></a><span class="paranum">885</span>.</p>



<p class="gatha1"> Rattandhakāre purisena saddhiṃ;</p>



<p class="gatha2">Ṭhitā adīpe pana hatthapāse;</p>



<p class="gatha3">Pācitti tassā yadi sallapeyya;</p>



<p class="gathalast">Vadeyya ce dukkaṭameva dūre.</p>



<p class="hangnum"><a name="para886"></a><span class="paranum">886</span>.</p>



<p class="gatha1"> Channe divā yā purisena saddhiṃ;</p>



<p class="gatha2">Ṭhitā vadeyyassa ca hatthapāse;</p>



<p class="gatha3">Pācitti, hitvā pana hatthapāsaṃ;</p>



<p class="gathalast">Vadeyya ce dukkaṭameva tassā.</p>



<p class="hangnum"><a name="para887"></a><span class="paranum">887</span>.</p>



<p class="gatha1"> Kati vā dadamānassa, kati vā paṭigaṇhato?</p>



<p class="gathalast">Dadamānassa tissova, catassova paṭiggahe.</p>



<p class="hangnum"><a name="para888"></a><span class="paranum">888</span>.</p>



<p class="gatha1"> Manussassa <a name="M0.0388"></a> visaṃ deti, sace marati tena so;</p>



<p class="gathalast">Hoti pārājikaṃ, yakkhe, pete thullaccayaṃ mataṃ.</p>



<p class="hangnum"><a name="para889"></a><span class="paranum">889</span>.</p>



<p class="gatha1"> Tiracchānagate tena, mate pācittiyaṃ siyā;</p>



<p class="gathalast">Tathā pācitti aññāti-kāya ce deti cīvaraṃ.</p>



<p class="hangnum"><a name="para890"></a><span class="paranum">890</span>.</p>



<p class="gatha1"> Hatthagāhe tathā veṇi-gāhe saṅghādisesatā;</p>



<p class="gathalast">Mukhena aṅgajātassa, gahaṇe tu parājayo.</p>



<p class="hangnum"><a name="para891"></a><span class="paranum">891</span>.</p>



<p class="gatha1"> Aññātikāya hatthamhā, cīvarassa paṭiggahe;</p>



<p class="gathalast">Sanissaggā ca pācitti, hotīti pariyāputā.</p>



<p class="hangnum"><a name="para892"></a><span class="paranum">892</span>.</p>



<p class="gatha1"> Avassutassa hatthamhā, sayaṃ vāpi avassutā;</p>



<p class="gathalast">Hoti thullaccayaṃ tassā, bhojanaṃ paṭigaṇhato.</p>



<p class="hangnum"><a name="para893"></a><span class="paranum">893</span>.</p>



<p class="gatha1"> Kati <a name="V0.0343"></a> ñatticatutthena, vuttā sammutiyo idha?</p>



<p class="gathalast">Ekā eva panuddiṭṭhā, bhikkhunovādasammuti.</p>



<p class="hangnum"><a name="para894"></a><span class="paranum">894</span>.</p>



<p class="gatha1"> Kati dhaññarasā vuttā, vikāle kappiyā pana?</p>



<p class="gathalast">Loṇasovīrakaṃ ekaṃ, vikāle kappiyaṃ mataṃ.</p>



<p class="hangnum"><a name="para895"></a><span class="paranum">895</span>.</p>



<p class="gatha1"> Kati pārājikā kāyā, kati saṃvāsabhūmiyo?</p>



<p class="gathalast">Ratticchedo katīnaṃ tu, paññattā dvaṅgulā kati?</p>



<p class="hangnum"><a name="para896"></a><span class="paranum">896</span>.</p>



<p class="gatha1"> Pārājikāni kāyamhā, dve dve saṃvāsabhūmiyo;</p>



<p class="gathalast">Ratticchedo duvinnaṃ tu, paññattā dvaṅgulā duve.</p>



<p class="hangnum"><a name="para897"></a><span class="paranum">897</span>.</p>



<p class="gatha1"> Paṭhamantimavatthuñca, kāyasaṃsaggajampi ca;</p>



<p class="gathalast">Pārājikāni kāyamhā, ime dve pana jāyare.</p>



<p class="hangnum"><a name="para898"></a><span class="paranum">898</span>.</p>



<p class="gatha1"> Samānasaṃvāsakabhūmi ekā;</p>



<p class="gatha2">Tatheva nānāpadapubbikā ca;</p>



<p class="gatha3">Dve eva saṃvāsakabhūmiyo hi;</p>



<p class="gathalast">Mahesinā kāruṇikena vuttā.</p>



<p class="hangnum"><a name="para899"></a><span class="paranum">899</span>.</p>



<p class="gatha1"> Pārivāsikabhikkhussa<a name="M0.0389"></a>, tathā mānattacārino;</p>



<p class="gathalast">Ratticchedo duvinnaṃ tu, dvayātītena dīpito.</p>



<p class="hangnum"><a name="para900"></a><span class="paranum">900</span>.</p>



<p class="gatha1"> Dvaṅgulapabbaparamaṃ, ādātabbaṃ, tatheva ca;</p>



<p class="gathalast">Dvaṅgulaṃ vā dumāsaṃ vā, paññattā dvaṅgulā duve.</p>



<p class="hangnum"><a name="para901"></a><span class="paranum">901</span>.</p>



<p class="gatha1"> Kati pāṇātipātasmiṃ, vācā pārājikā kati?</p>



<p class="gathalast">Kati obhāsane vuttā, sañcaritte tathā kati?</p>



<p class="hangnum"><a name="para902"></a><span class="paranum">902</span>.</p>



<p class="gatha1"> Tisso pāṇātipātasmiṃ;</p>



<p class="gatha2">Vācā pārājikā tayo;</p>



<p class="gatha3">Obhāsane tayo vuttā;</p>



<p class="gathalast">Sañcaritte tathā tayo.</p>



<p class="hangnum"><a name="para903"></a><span class="paranum">903</span>.</p>



<p class="gatha1"> Anodissakamopāte, khate marati mānuso;</p>



<p class="gathalast">Pārājikaṃ siyā, yakkhe, pete thullaccayaṃ mate.</p>



<p class="hangnum"><a name="para904"></a><span class="paranum">904</span>.</p>



<p class="gatha1"> Tiracchānagate tattha, mate pācittiyaṃ vade;</p>



<p class="gathalast">Imā pāṇātipātasmiṃ, tisso āpattiyo siyuṃ.</p>



<p class="hangnum"><a name="para905"></a><span class="paranum">905</span>.</p>



<p class="gatha1"> Manussamāraṇādinnā-dānamāṇattiyāpi <a name="V0.0344"></a> ca;</p>



<p class="gathalast">Manussuttaridhammañca, vadato vācikā tayo.</p>



<p class="hangnum"><a name="para906"></a><span class="paranum">906</span>.</p>



<p class="gatha1"> Maggadvayaṃ panodissa, vaṇṇādibhaṇane garuṃ;</p>



<p class="gathalast">Thullaccayaṃ panodissa, ubbhajāṇumadhakkhakaṃ.</p>



<p class="hangnum"><a name="para907"></a><span class="paranum">907</span>.</p>



<p class="gatha1"> Ubbhakkhakamadhojāṇu-mādissa bhaṇato pana;</p>



<p class="gathalast">Dukkaṭaṃ pana niddiṭṭhaṃ, tisso obhāsanā yimā.</p>



<p class="hangnum"><a name="para908"></a><span class="paranum">908</span>.</p>



<p class="gatha1"> Paṭiggaṇhanatādīhi, tīhi saṅghādisesatā;</p>



<p class="gathalast">Dvīhi thullaccayaṃ vuttaṃ, ekena pana dukkaṭaṃ.</p>



<p class="hangnum"><a name="para909"></a><span class="paranum">909</span>.</p>



<p class="gatha1"> Chindato kati āpatti, chaḍḍitappaccayā kati?</p>



<p class="gathalast">Chindantassa tu tissova, pañca chaḍḍitapaccayā.</p>



<p class="hangnum"><a name="para910"></a><span class="paranum">910</span>.</p>



<p class="gatha1"> Hoti pārājikaṃ tassa, chindantassa vanappatiṃ;</p>



<p class="gathalast">Bhūtagāmaṃ tu pācitti, aṅgajātaṃ tu thullatā.</p>



<p class="hangnum"><a name="para911"></a><span class="paranum">911</span>.</p>



<p class="gatha1"> Visaṃ <a name="M0.0390"></a> chaḍḍetyanodissa, manusso marati tena ce;</p>



<p class="gathalast">Pārājikaṃ, mate yakkhe, pete thullaccayaṃ siyā.</p>



<p class="hangnum"><a name="para912"></a><span class="paranum">912</span>.</p>



<p class="gatha1"> Tiracchāne tu pācitti, visaṭṭhichaḍḍane garuṃ;</p>



<p class="gathalast">Harituccārapassāva-chaḍḍane dukkaṭaṃ mataṃ.</p>



<p class="hangnum"><a name="para913"></a><span class="paranum">913</span>.</p>



<p class="gatha1"> Gacchato katidhāpatti, ṭhitassa kati me vada?</p>



<p class="gathalast">Kati honti nisinnassa, nipannassāpi kittakā?</p>



<p class="hangnum"><a name="para914"></a><span class="paranum">914</span>.</p>



<p class="gatha1"> Gacchantassa catassova, ṭhitassāpi ca tattakā;</p>



<p class="gathalast">Nisinnassa catassova, nipannassāpi tattakā.</p>



<p class="hangnum"><a name="para915"></a><span class="paranum">915</span>.</p>



<p class="gatha1"> Bhikkhu bhikkhuniyā saddhiṃ, saṃvidhāne tu dukkaṭaṃ;</p>



<p class="gathalast">Pācittaññassa gāmassa, upacārokkame siyā.</p>



<p class="hangnum"><a name="para916"></a><span class="paranum">916</span>.</p>



<p class="gatha1"> Thullaccayaṃ parikkhitte, gāmasmiṃ paṭhame pade;</p>



<p class="gathalast">Garukaṃ dutiye hoti, gāmantaraṃ vajantiyā.</p>



<p class="hangnum"><a name="para917"></a><span class="paranum">917</span>.</p>



<p class="gatha1"> Paṭicchanne panokāse, bhikkhunī mittasanthavā;</p>



<p class="gathalast">Posassa hatthapāse tu, pācitti yadi tiṭṭhati.</p>



<p class="hangnum"><a name="para918"></a><span class="paranum">918</span>.</p>



<p class="gatha1"> Hatthapāsaṃ jahitvāna, sace tiṭṭhati dukkaṭaṃ;</p>



<p class="gathalast">Aruṇuggamane kāle, dutiyā hatthapāsakaṃ.</p>



<p class="hangnum"><a name="para919"></a><span class="paranum">919</span>.</p>



<p class="gatha1"> Hitvā <a name="V0.0345"></a> tiṭṭhantiyā tassā, thullaccayamudīritaṃ;</p>



<p class="gathalast">Hitvā tiṭṭhati ce tassā, hoti saṅghādisesatā.</p>



<p class="hangnum"><a name="para920"></a><span class="paranum">920</span>.</p>



<p class="gatha1"> Nisinnāya catassova, nipannāyāpi tattakā;</p>



<p class="gathalast">Honti vuttappakārāva, viññeyyā vinayaññunā.</p>



<p class="hangnum"><a name="para921"></a><span class="paranum">921</span>.</p>



<p class="gatha1"> Yāvatatiyake vuttā, kati āpattiyo vada?</p>



<p class="gathalast">Yāvatatiyake vuttā, tisso āpattiyo suṇa.</p>



<p class="hangnum"><a name="para922"></a><span class="paranum">922</span>.</p>



<p class="gatha1"> Phuse pārājikāpattiṃ, ukkhittassānuvattikā;</p>



<p class="gathalast">Saṅghādisesatā saṅgha-bhedakassānuvattino.</p>



<p class="hangnum"><a name="para923"></a><span class="paranum">923</span>.</p>



<p class="gatha1"> Anissagge tu pācitti, pāpikāya ca diṭṭhiyā;</p>



<p class="gathalast">Yāvatatiyake tisso, honti āpattiyo imā.</p>



<p class="hangnum"><a name="para924"></a><span class="paranum">924</span>.</p>



<p class="gatha1"> Khādato <a name="M0.0391"></a> kati niddiṭṭhā, bhojanappaccayā kati?</p>



<p class="gathalast">Khādato pana tissova, pañca bhojanakāraṇā.</p>



<p class="hangnum"><a name="para925"></a><span class="paranum">925</span>.</p>



<p class="gatha1"> Thullaccayaṃ manussānaṃ, maṃsaṃ khādati, dukkaṭaṃ;</p>



<p class="gathalast">Sesakānaṃ tu, pācitti, lasuṇaṃ bhakkhayantiyā.</p>



<p class="hangnum"><a name="para926"></a><span class="paranum">926</span>.</p>



<p class="gatha1"> Avassutassa posassa, hatthato hi avassutā;</p>



<p class="gathalast">Gahetvā bhojanaṃ kiñci, sabbaṃ maṃsaṃ akappiyaṃ.</p>



<p class="hangnum"><a name="para927"></a><span class="paranum">927</span>.</p>



<p class="gatha1"> Viññāpetvāna attatthaṃ, gahetvā bhojanampi ca;</p>



<p class="gathalast">Lasuṇampi ca missetvā, ekatajjhoharantiyā.</p>



<p class="hangnum"><a name="para928"></a><span class="paranum">928</span>.</p>



<p class="gatha1"> Thullaccayañca pācitti, pāṭidesaniyampi ca;</p>



<p class="gathalast">Dukkaṭaṃ garukañcāti, pañca āpattiyo siyuṃ.</p>



<p class="hangnum"><a name="para929"></a><span class="paranum">929</span>.</p>



<p class="gatha1"> Olokentassa niddiṭṭhā, kati āpattiyo vada?</p>



<p class="gathalast">Olokentassa niddiṭṭhā, ekāpatti mahesinā.</p>



<p class="hangnum"><a name="para930"></a><span class="paranum">930</span>.</p>



<p class="gatha1"> Dukkaṭaṃ rattacittena, aṅgajātaṃ panitthiyā;</p>



<p class="gathalast">Olokentassa vā vuttaṃ, mukhaṃ bhikkhaṃ dadantiyā.</p>



<p class="hangnum"><a name="para931"></a><span class="paranum">931</span>.</p>



<p class="gatha1"> Kati ukkhittakā vuttā, sammāvattanakā kati?</p>



<p class="gathalast">Tayo ukkhittakā vuttā, tecattālīsa vattanā.</p>



<p class="hangnum"><a name="para932"></a><span class="paranum">932</span>.</p>



<p class="gatha1"> Adassanappaṭīkamme, āpannāpattiyā duve;</p>



<p class="gathalast">Eko appaṭinissagge, pāpikāya ca diṭṭhiyā.</p>



<p class="hangnum"><a name="para933"></a><span class="paranum">933</span>.</p>



<p class="gatha1"> Kati <a name="V0.0346"></a> nāsitakā vuttā, katīnaṃ ekavācikā?</p>



<p class="gathalast">Tayo nāsitakā vuttā, tiṇṇannaṃ ekavācikā.</p>



<p class="hangnum"><a name="para934"></a><span class="paranum">934</span>.</p>



<p class="gatha1"> Mettiyā dūsako ceva, kaṇṭakoti tayo ime;</p>



<p class="gathalast">Liṅgasaṃvāsadaṇḍehi, nāsitā hi yathākkamaṃ.</p>



<p class="hangnum"><a name="para935"></a><span class="paranum">935</span>.</p>



<p class="gatha1"> Ekupajjhāyakeneva, ekenācariyena ca;</p>



<p class="gathalast">Dve tayo anusāvetuṃ, vaṭṭatīti ca niddise.</p>



<p class="hangnum"><a name="para936"></a><span class="paranum">936</span>.</p>



<p class="gatha1"> Ñattiyā kappanā ceva, tathā vippakatampi ca;</p>



<p class="gathalast">Atītakaraṇañceti, tayo kammassa saṅgahā.</p>



<p class="hangnum"><a name="para937"></a><span class="paranum">937</span>.</p>



<p class="gatha1"> <span class="bld">Ñattiyā</span> <a name="M0.0392"></a> <span class="bld">kappanā</span> nāma, ‘‘dadeyya’’ccevamādikā;</p>



<p class="gathalast">‘‘Deti saṅgho, karotī’’ti, ādi <span class="bld">vippakataṃ</span> siyā.</p>



<p class="hangnum"><a name="para938"></a><span class="paranum">938</span>.</p>



<p class="gatha1"> ‘‘Dinnaṃ, kataṃ’’ paniccādi, <span class="bld">atītakaraṇaṃ</span> siyā;</p>



<p class="gathalast">Saṅgayhanti hi sabbāni, kammānetehi tīhipi.</p>



<p class="hangnum"><a name="para939"></a><span class="paranum">939</span>.</p>



<p class="gatha1"> Saṅghe salākagāhena, kammenapi ca kevalaṃ;</p>



<p class="gathalast">Kāraṇehi pana dvīhi, saṅgho bhijjati, naññathā.</p>



<p class="hangnum"><a name="para940"></a><span class="paranum">940</span>.</p>



<p class="gatha1"> Saṅghabhedakabhikkhussa, tassa pārājikaṃ siyā;</p>



<p class="gathalast">Anuvattakabhikkhūnaṃ, thullaccayamudīritaṃ.</p>



<p class="hangnum"><a name="para941"></a><span class="paranum">941</span>.</p>



<p class="gatha1"> Payuttāyuttavācāya, kati āpattiyo phuse?</p>



<p class="gathalast">Payuttāyuttavācāya, cha panāpattiyo phuse.</p>



<p class="hangnum"><a name="para942"></a><span class="paranum">942</span>.</p>



<p class="gatha1"> Ājīvahetu pāpiccho, icchāpakatamānaso;</p>



<p class="gathalast">Asantaṃ uttariṃ dhammaṃ, ullapanto parājito.</p>



<p class="hangnum"><a name="para943"></a><span class="paranum">943</span>.</p>



<p class="gatha1"> Sañcarittaṃ samāpanne, tathā saṅghādisesatā;</p>



<p class="gathalast">Yo te vasati ārāme, vadaṃ thullaccayaṃ phuse.</p>



<p class="hangnum"><a name="para944"></a><span class="paranum">944</span>.</p>



<p class="gatha1"> Viññāpetvā paṇītaṃ tu, bhojanaṃ bhikkhu bhuñjati;</p>



<p class="gathalast">Pācitti bhikkhuniyā ce, pāṭidesaniyaṃ siyā.</p>



<p class="hangnum"><a name="para945"></a><span class="paranum">945</span>.</p>



<p class="gatha1"> Viññāpetvāna sūpaṃ vā, odanaṃ vā anāmayo;</p>



<p class="gathalast">Bhikkhu bhuñjati ce tassa, hoti āpatti dukkaṭaṃ.</p>



<p class="hangnum"><a name="para946"></a><span class="paranum">946</span>.</p>



<p class="gatha1"> Dasasatāni rattīnaṃ, chādetvāpattiyo pana;</p>



<p class="gathalast">Dasa rattiyo vasitvāna, mucceyya pārivāsiko.</p>



<p class="hangnum"><a name="para947"></a><span class="paranum">947</span>.</p>



<p class="gatha1"> Pārājikāni <a name="V0.0347"></a> aṭṭheva, tevīsa garukā pana;</p>



<p class="gathalast">Dveyevāniyatā vuttā, buddhenādiccabandhunā.</p>



<p class="hangnum"><a name="para948"></a><span class="paranum">948</span>.</p>



<p class="gatha1"> Nissaggiyāni vuttāni, dvecattālīsa honti hi;</p>



<p class="gathalast">Honti pācittiyā sabbā, aṭṭhāsītisataṃ pana.</p>



<p class="hangnum"><a name="para949"></a><span class="paranum">949</span>.</p>



<p class="gatha1"> Pāṭidesaniyā <a name="M0.0393"></a> vuttā, dvādaseva mahesinā;</p>



<p class="gathalast">Vuttā pana susikkhena, pañcasattati sekhiyā.</p>



<p class="hangnum"><a name="para950"></a><span class="paranum">950</span>.</p>



<p class="gatha1"> Paññattāni supaññena, gotamena yasassinā;</p>



<p class="gathalast">Bhavanti pana sabbāni, aḍḍhuḍḍhāni satāni hi.</p>



<p class="hangnum"><a name="para951"></a><span class="paranum">951</span>.</p>



<p class="gatha1"> Yo panetesu vattabbo;</p>



<p class="gatha2">Sārabhūto vinicchayo;</p>



<p class="gatha3">So mayā sakalo vutto;</p>



<p class="gathalast">Samāseneva sabbathā.</p>



<p class="hangnum"><a name="para952"></a><span class="paranum">952</span>.</p>



<p class="gatha1"> Mayā suṭṭhu vicāretvā, pāḷiaṭṭhakathānayaṃ;</p>



<p class="gathalast">Katattā ādaraṃ katvā, uggahetabbamevidaṃ.</p>



<p class="hangnum"><a name="para953"></a><span class="paranum">953</span>.</p>



<p class="gatha1"> Atthe akkharabandhe vā, viññāsassa kamepi vā;</p>



<p class="gathalast">Kaṅkhā tasmā na kātabbā, kātabbā bahumānatā.</p>



<p class="hangnum"><a name="para954"></a><span class="paranum">954</span>.</p>



<p class="gatha1"> Sauttaraṃ yo jānāti;</p>



<p class="gatha2">Vinayassa vinicchayaṃ;</p>



<p class="gatha3">Nissayaṃ so vimuñcitvā;</p>



<p class="gathalast">Yathākāmaṅgamo siyā.</p>



<p class="hangnum"><a name="para955"></a><span class="paranum">955</span>.</p>



<p class="gatha1"> Nissayaṃ dātukāmena, savibhaṅgaṃ samātikaṃ;</p>



<p class="gathalast">Suṭṭhu vācuggataṃ katvā, ñatvā dātabbamevidaṃ.</p>



<p class="hangnum"><a name="para956"></a><span class="paranum">956</span>.</p>



<p class="gatha1"> Imaṃ paṭhati cinteti, suṇāti paripucchati;</p>



<p class="gathalast">Vāceti ca paraṃ niccaṃ, atthaṃ upaparikkhati.</p>



<p class="hangnum"><a name="para957"></a><span class="paranum">957</span>.</p>



<p class="gatha1"> Yo tassa pana bhikkhussa, atthā vinayanissitā;</p>



<p class="gathalast">Upaṭṭhahanti sabbeva, hatthe āmalakaṃ viya.</p>



<p class="hangnum"><a name="para958"></a><span class="paranum">958</span>.</p>



<p class="gatha1"> Imaṃ paramamuttaraṃ uttaraṃ;</p>



<p class="gatha2">Naro hamatasāgaraṃ sāgaraṃ;</p>



<p class="gatha3">Abuddhijanasāradaṃ <a name="V0.0348"></a> sāradaṃ;</p>



<p class="gathalast">Siyā vinayapārago pārago.</p>



<p class="hangnum"><a name="para959"></a><span class="paranum">959</span>.</p>



<p class="gatha1"> Ato <a name="M0.0394"></a> hi niccaṃ imamuttamaṃ tamaṃ;</p>



<p class="gatha2">Vidhūya sikkhe guṇasaṃhitaṃ hitaṃ;</p>



<p class="gatha3">Naro hi sakkaccavapūrato rato;</p>



<p class="gathalast">Sukhassa sabbaṅgaṇakammadaṃ padaṃ.</p>



<p class="hangnum"><a name="para960"></a><span class="paranum">960</span>.</p>



<p class="gatha1"> Vinaye paṭubhāvakare parame;</p>



<p class="gatha2">Piṭake paṭutaṃ abhipatthayatā;</p>



<p class="gatha3">Vidhinā paṭunā paṭunā yatinā;</p>



<p class="gathalast">Pariyāpuṇitabbamidaṃ satataṃ.</p>



<p class="subhead">Nigamanakathā</p>



<p class="hangnum"><a name="para961"></a><span class="paranum">961</span>.</p>



<p class="gatha1"> Racito <span class="bld">buddhadattena,</span> suddhacittena dhīmatā;</p>



<p class="gathalast">Suciraṭṭhitikāmena, sāsanassa mahesino.</p>



<p class="hangnum"><a name="para962"></a><span class="paranum">962</span>.</p>



<p class="gatha1"> Antarenantarāyaṃ tu, yathā siddhimupāgato;</p>



<p class="gathalast">Atthato ganthato ceva, uttaroyamanuttaro.</p>



<p class="hangnum"><a name="para963"></a><span class="paranum">963</span>.</p>



<p class="gatha1"> Tathā sijjhantu saṅkappā, sattānaṃ dhammasaṃyutā;</p>



<p class="gathalast">Rājā pātu mahiṃ sammā, kāle devo pavassatu.</p>



<p class="hangnum"><a name="para964"></a><span class="paranum">964</span>.</p>



<p class="gatha1"> Yāva tiṭṭhati selindo, yāva cando virocati;</p>



<p class="gathalast">Tāva tiṭṭhatu saddhammo, gotamassa mahesino.</p>



<p class="hangnum"><a name="para965"></a><span class="paranum">965</span>.</p>



<p class="gatha1"> Khantisoraccasosīlya-buddhisaddhādayādayo;</p>



<p class="gathalast">Patiṭṭhitā guṇā yasmiṃ, ratanānīva sāgare.</p>



<p class="hangnum"><a name="para966"></a><span class="paranum">966</span>.</p>



<p class="gatha1"> Vinayācārayuttena, tena sakkacca sādaraṃ;</p>



<p class="gathalast">Yācito <span class="bld">saṅghapālena,</span> therena thiracetasā.</p>



<p class="hangnum"><a name="para967"></a><span class="paranum">967</span>.</p>



<p class="gatha1"> Suciraṭṭhitikāmena<a name="V0.0349"></a>, vinayassa mahesino;</p>



<p class="gathalast">Bhikkhūnaṃ pāṭavatthāya, vinayassa vinicchaye.</p>



<p class="hangnum"><a name="para968"></a><span class="paranum">968</span>.</p>



<p class="gatha1"> Akāsiṃ <a name="M0.0395"></a> paramaṃ etaṃ, <span class="bld">uttaraṃ</span> nāma nāmato;</p>



<p class="gathalast">Savane sādaraṃ katvā, sikkhitabbo tato ayaṃ.</p>



<p class="hangnum"><a name="para969"></a><span class="paranum">969</span>.</p>



<p class="gatha1"> Paññāsādhikasaṅkhyāni, navagāthāsatāni hi;</p>



<p class="gathalast">Gaṇanā uttarassāyaṃ, chandasānuṭṭhubhena tu.</p>



<p class="hangnum"><a name="para970"></a><span class="paranum">970</span>.</p>



<p class="gatha1"> Gāthā catusahassāni, satañca ūnavīsati;</p>



<p class="gathalast">Pamāṇato imā vuttā, vinayassa vinicchayeti.</p>



<p class="bodytext">Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena <span class="bld">buddhadattena</span> racito uttaravinicchayo samattoti.</p>



<p class="centered">Uttaravinicchayo niṭṭhito.</p>





</body>
</html>