<html>
  <head>
    <META http-equiv="Content-Type" content="text/html; charset=utf-8">
    <title></title><script>
function setHitsVisibility(isVisible)
{ 
  var c = getStyleClass('hit');
  if (isVisible)
  {
    c.style.backgroundColor = 'blue';
    c.style.color = 'white';
  }
  else
  {
    c.style.backgroundColor = 'white';
    c.style.color = 'black';
  }
}

function setFootnotesVisibility(isVisible)
{
  getStyleClass('note').style.display = (isVisible ? 'inline' : 'none');
}

function getStyleClass (className) {
	for (var s = 0; s < document.styleSheets.length; s++)
	{
		if(document.styleSheets[s].rules)
		{
			for (var r = 0; r < document.styleSheets[s].rules.length; r++)
			{
				if (document.styleSheets[s].rules[r].selectorText == '.' + className)
				{
					return document.styleSheets[s].rules[r];
				}
			}
		}
		else if(document.styleSheets[s].cssRules)
		{
			for (var r = 0; r < document.styleSheets[s].cssRules.length; r++)
			{
				if (document.styleSheets[s].cssRules[r].selectorText == '.' + className)
					return document.styleSheets[s].cssRules[r];
			}
		}
	}
	
	return null;
}
</script><style>
body { 
  font-family: "Times Ext Roman", "Indic Times", "Doulos SIL", Tahoma, "Arial Unicode MS", Gentium;
  background: white;
}

span {}
.note {color: blue}
.bld {font-weight: bold; }
.paranum {font-weight: bold; }
.hit {background-color: blue; color: white; }
.context {background-color: green; color: white; }

p {
  border-top: 0in; border-bottom: 0in;
  padding-top: 0in; padding-bottom: 0in;
  margin-top: 0in; margin-bottom: 0.5cm;
}

.indent { font-size: 12pt; text-indent: 2em; margin-left: 3em;}

.bodytext { font-size: 12pt; text-indent: 2em;}

.hangnum { font-size: 12pt; text-indent: 2em;}

/* Namo tassa, and nitthita -- no unique structural distinction */
.centered { font-size: 12pt; text-align:center;}

.unindented { font-size: 12pt;}

.book { font-size: 21pt; text-align:center; font-weight: bold;}

.chapter { font-size: 18pt; text-align:center; font-weight: bold;}

.nikaya { font-size: 24pt; text-align:center; font-weight: bold;}

.title { font-size: 12pt; text-align:center; font-weight: bold;}

.subhead { font-size: 12pt; text-align:center; font-weight: bold;}

.subsubhead { font-size: 12pt; text-align:center; font-weight: bold;}

/* Gatha line 1 */
.gatha1 { font-size: 12pt; margin-bottom: 0em; margin-left: 4em;}

/* Gatha line 2 */
.gatha2 { font-size: 12pt; margin-bottom: 0em; margin-left: 4em;}

/* Gatha line 3 */
.gatha3 { font-size: 12pt; margin-bottom: 0em; margin-left: 4em;}

/* Gatha last line */
.gathalast { font-size: 12pt; margin-bottom: 0.5cm; margin-left: 4em;}
</style>
  </head>
  <body>





<p class="chapter">Jinavaṃsadīpaṃ <a name="O0.0001"></a></p>



<p class="centered">Namo tassa bhagavato arahato sammāsambuddhassa</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Mahādayo yo hadayo’dayo’dayo</p>



<p class="gatha2">Hitāya dukkhānubhave bhave bhave,</p>



<p class="gatha3">Akāsi sambodhipadaṃ padaṃ padaṃ</p>



<p class="gathalast">Tamābhivandāmi jinaṃ jinaṃ jinaṃ; (Yamakabandhanaṃ)</p>



<p class="hangnum"><a name="para2"></a><span class="paranum">2</span>. <a name="O0.0002"></a></p>



<p class="gatha1"> Pahāya yatthā’bhiratiṃ ratiṃ ratiṃ</p>



<p class="gatha2">Ramanti dhammeva munī munī munī,</p>



<p class="gatha3">Vimuttidaṃ sabbabhavā bhavā’bhavā</p>



<p class="gathalast">Tamābhivande mahitaṃ hitaṃ hitaṃ; (Yamakabandhanaṃ)</p>



<p class="hangnum"><a name="para3"></a><span class="paranum">3</span>. <a name="O0.0004"></a></p>



<p class="gatha1"> Nipītasaddhammarasā rasā’rasā</p>



<p class="gatha2">Supuññakhetto’rasataṃ sataṃ sataṃ,</p>



<p class="gatha3">Gatā vidhūtā vinayena yena ye</p>



<p class="gathalast">Tamābhivande’sigaṇaṅgaṇa’ṅgaṇaṃ; (Yamakabandhanaṃ)</p>



<p class="hangnum"><a name="para4"></a><span class="paranum">4</span>. <a name="O0.0005"></a></p>



<p class="gatha1"> Jinā’natambhoruha haṃsarājinī</p>



<p class="gatha2">Jinorasānaṃ mukhapañjarā’li nī,</p>



<p class="gatha3">Sadatthasāraṃ sarasaṃ visūda nī</p>



<p class="gatha3">Upetu me mānasameva vāṇi nī;</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Kammāvasesā vicito’pajātyā</p>



<p class="gatha2">Ganthā’hisaṅkhāravibandhakā me,</p>



<p class="gatha3">Paṇāma puññātisayena’nena</p>



<p class="gathalast">Mā pākadānā’vasarā bhavantu;</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Suvaṇṇavaṇṇassa jinassa vaṇṇaṃ</p>



<p class="gatha2">Vaṇṇeyya kapakpampi kajito suvaṇṇo,</p>



<p class="gatha3">Kappassi’vosāna manattatāya</p>



<p class="gathalast">Na pāpuṇe buddhaguṇāna mantaṃ;</p>



<p class="hangnum"><a name="para7"></a><span class="paranum">7</span>. <a name="O0.0006"></a></p>



<p class="gatha1"> Niddhanta cāmīkara cāru rūpaṃ</p>



<p class="gatha2">Sarassatī bhūsaṇa bhāsanaṃca,</p>



<p class="gatha3">Anañña sādhāraṇa ñāṇamassa</p>



<p class="gathalast">Avāviyā’cintiya mapakpameyyaṃ;</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Kuhiṃ asādhāraṇa rūpa līlā</p>



<p class="gatha2">Kuhiṃ asādhāraṇa vāṇi līlā,</p>



<p class="gatha3">Kuhiṃ asādhāraṇañāṇa līlā</p>



<p class="gathalast">Kuhiṃ nu me mandamatissa līlā;</p>



<p class="hangnum"><a name="para9"></a><span class="paranum">9</span>. <a name="O0.0007"></a></p>



<p class="gatha1"> Vibhāvimānī paravamhino ye</p>



<p class="gatha2">Issā’bhimānena vibhaññamānā,</p>



<p class="gatha3">Gavesayantī’dha parassa ravdhaṃ</p>



<p class="gathalast">Tesaṃ pasaṃsāgarahāhi kimme;</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Pasattha satthāgama pāradassī</p>



<p class="gatha2">Ye sādhavo sādhu guṇappasantā,</p>



<p class="gatha3">Ganthassa nimmāṇaparissamaṃ no</p>



<p class="gathalast">Jānanti teyeva idhappamāṇā;</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Ādiccavaṃsappabhavassa tassa</p>



<p class="gatha2">Jinassa satthāgamakovidehi,</p>



<p class="gatha3">Vuttopi pubbācariyehi yesu</p>



<p class="gathalast">Ganthesu saṅkhepavasena vaṃso;</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Na tehi sakkā sugatassa vaṃsaṃ</p>



<p class="gatha2">Kiñcāpi viññātu masesayitvā,</p>



<p class="gatha3">Sampuṇṇavaṃsassa vibhāvanāya</p>



<p class="gathalast">Tasmā samussāhita mānasena;</p>



<p class="hangnum"><a name="para13"></a><span class="paranum">13</span>. <a name="O0.0008"></a></p>



<p class="gatha1"> Abhippasanno ratanattayamhi</p>



<p class="gatha2">Pasatthavaṃsappabhavo pabhunaṃ,</p>



<p class="gatha3">Vibhusaṇo vissutakittighoso</p>



<p class="gathalast">Yo bhāti laṅkāya muḷārabhāgyo;</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Amandacāgā’bhiratassa</p>



<p class="gatha2">Punandu nāmassa dayādhanassa,</p>



<p class="gatha3">Buddhe pasādātisayassa tassa</p>



<p class="gathalast">Ajjhesanañcāpi paṭiggahetvā;</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Nassāya pubbācariyo’padesaṃ</p>



<p class="gatha2">Sotūna matthāya mayā hitāya,</p>



<p class="gatha3">Niruttiyā māgadhikāya sammā</p>



<p class="gathalast">Vidhīyate’daṃ jinavaṃsadīpaṃ;</p>



<p class="hangnum"><a name="para16"></a><span class="paranum">16</span>. <a name="O0.0009"></a></p>



<p class="gatha1"> Saddhāsinehānugatāya paññā-</p>



<p class="gatha2">Dasāya sotūhi manovimāne,</p>



<p class="gatha3">Padīpito’yaṃ jinavaṃsadīpa-</p>



<p class="gathalast">Dīpoharepāpatamappabandhaṃ;</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Puraṅgapuṇṇā sirijambudīpe</p>



<p class="gatha2">Sampattibhārena divā’vatiṇṇā,</p>



<p class="gatha3">Yā devarājassa’marāvatī’vā-</p>



<p class="gathalast">Marāvatīnāma purī pure’sī;</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Vijjādharānañca vihaṅgamānaṃ</p>



<p class="gatha2">Vibandha vehāsagatiṃ bahāsa,</p>



<p class="gatha3">Yasmiṃ purasmiṃ jitaveri cakkaṃ</p>



<p class="gathalast">Pākāracakkaṃ viya cakkavāḷaṃ;</p>



<p class="hangnum"><a name="para19"></a><span class="paranum">19</span>. <a name="O0.0010"></a></p>



<p class="gatha1"> Sañcumbitamhoja rajo pabandha-</p>



<p class="gatha2">Supiñjarāpā parikhāhirāmā,</p>



<p class="gatha3">Puritthi pākāra nitambabhāge</p>



<p class="gathalast">Samubbahī kañcana mekhalā’bhaṃ;</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Rattindivā rattamaṇi’ndanīla-</p>



<p class="gatha2">Maṇippabhārañjita rājadhāni,</p>



<p class="gatha3">Babandha yā’mandasurindacāpa-</p>



<p class="gathalast">Samujjalākāsatalabbilāsaṃ;</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Yahiṃvadhūnaṃ vadanambujehi</p>



<p class="gatha2">Katāvamānaṃ hariṇaṅkabimbaṃ,</p>



<p class="gatha3">Pabhāhi nīlopalatoraṇātaṃ</p>



<p class="gathalast">Sokābhībhūtaṃca vivaṇṇamāpa;</p>



<p class="hangnum"><a name="para22"></a><span class="paranum">22</span>. <a name="O0.0011"></a></p>



<p class="gatha1"> Saroruha’ntī maṇimandirābhā-</p>



<p class="gatha2">Sañcumbitaṃ puṇṇasasaṅkabimbaṃ;</p>



<p class="gatha3">Saṅkāya rāmājanatā’bhirāmā</p>



<p class="gathalast">Kare pasāresi puramhi yasmiṃ;</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Yattha’ṅganānaṃ paṭibimbitāni</p>



<p class="gatha2">Ādāsabhittīsu mukhambujāni,</p>



<p class="gatha3">Āsuṃ vighātāya madhubbatānaṃ</p>



<p class="gathalast">Vilocanālīna manuggahāya;</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Sammatta mātaṅga dharādharehi</p>



<p class="gatha2">Yasmiṃ abhissanda madassavanti,</p>



<p class="gatha3">Turaṅga raṅgehī taraṅga mālā</p>



<p class="gathalast">Samākulevā’si vidhūta dhūlī;</p>



<p class="hangnum"><a name="para25"></a><span class="paranum">25</span>. <a name="O0.0012"></a></p>



<p class="gatha1"> Nikkhittavīṇā maṇinupurānaṃ</p>



<p class="gatha2">Vilāsinīnaṃ mudupāṇi pāde,</p>



<p class="gatha3">Mattālimālā kalanādinī kiṃ</p>



<p class="gathalast">Nālaṅkaruṃ yattha katāvakāsā;</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Dhavatthinīnaṃ kucasārasehi</p>



<p class="gatha2">Nettālibhārā’nananīrajehi,</p>



<p class="gatha3">Yā hāsavīcīhi purī rajanyā</p>



<p class="gathalast">Rarāja samaphullasarojinī’va;</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Candappabhā cumbita candakanta</p>



<p class="gatha2">Pāsāṇadhārā maṇicandikāsū,</p>



<p class="gatha3">Candānanānaṃ yahi maṅganāhaṃ</p>



<p class="gathalast">Parissamasso’pasamāya’hesuṃ;</p>



<p class="hangnum"><a name="para28"></a><span class="paranum">28</span>. <a name="O0.0013"></a></p>



<p class="gatha1"> Yasmiṃ pūre uddhamadho vinaddha-</p>



<p class="gatha2">Jutippabandho maṇimandirānaṃ,</p>



<p class="gatha3">Samubbahī geruka paṅka diddha-</p>



<p class="gathalast">Vitāna paccattharaṇabbilāsaṃ</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Suvaṇṇa muttā maṇi vaṃsavaṇṇā-</p>



<p class="gatha2">Pavāḷa rūpī vajirehiñcā’pi,</p>



<p class="gatha3">Yā sattadhaññehi dhanehi phītā</p>



<p class="gathalast">Ahū puri dhaññavatī’va nārī; (Silesabandhanaṃ)</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Pasāritā’nekadisāmukhesu</p>



<p class="gatha2">Vicittavatthā’bharaṇādipūrā,</p>



<p class="gatha3">Yatthā’paṇā nijjitakapparukkhā</p>



<p class="gathalast">Kariṃsu lokābhimatatthasiddhiṃ;</p>



<p class="hangnum"><a name="para31"></a><span class="paranum">31</span>. <a name="O0.0014"></a></p>



<p class="gatha1"> Parāgarattā madhupātimattā</p>



<p class="gatha2">Samhinnavelā ghananīlavālā,</p>



<p class="gatha3">Haṃsāsayā pañcasarābhirāmā</p>



<p class="gathalast">Yasmiṃ taḷākā viya kāmabhogī; (Silesabandhanaṃ)</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Purantarasmiṃ ratanagghikānaṃ</p>



<p class="gatha2">Raṃsippabandhehi hatandhakāre,</p>



<p class="gatha3">Kundāravindabbhudayenayasmiṃ</p>



<p class="gathalast">Rattindivābheda mavedi loko;</p>



<p class="hangnum"><a name="para33"></a><span class="paranum">33</span>. <a name="O0.0015"></a></p>



<p class="gatha1"> Mātaṅgajīmūtaghaṭāya ghaṇṭā-</p>



<p class="gatha2">Ṭaṅkāragambhīraravāya yasmiṃ,</p>



<p class="gatha3">Palambhītā mattasikhaṇḍimālā</p>



<p class="gathalast">Akā vikālepi akhaṇḍakīḷaṃ;</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Puramhi yasmiṃ caraṇambujehi</p>



<p class="gatha2">Vadhūjato bandhitanūpurehi,</p>



<p class="gatha3">Vikāsa kokāsana sīsa baddha</p>



<p class="gathalast">Mattāli sesa’mbujinī ajesi;</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Rasātalaṃ nāgaphaṇāvanaddhaṃ</p>



<p class="gatha2">Nabhotalaṃ vijjulatāvanaddhaṃ,</p>



<p class="gatha3">Yā chāditā rūpiyajātarūpa-</p>



<p class="gathalast">Dhajāvalīhā’jini rājadhānī;</p>



<p class="hangnum"><a name="para36"></a><span class="paranum">36</span>. <a name="O0.0016"></a></p>



<p class="gatha1"> Nānatthasāraṃ mitadhātuvaṇṇaṃ</p>



<p class="gatha2">Chandārahaṃ pāṇagaṇā’bhirāmaṃ,</p>



<p class="gatha3">Kavippasatthaṃ sarasaṃ silesā-</p>



<p class="gathalast">Laṅkārapajjaṃ’va puraṃ yamāsi; (Silesabandhanaṃ)</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Puramhi tasmiṃ karuṇānidhāno</p>



<p class="gatha2">Buddhaṅkuro brāhmaṇasāravaṃse,</p>



<p class="gatha3">Asaṅkhakappāna mito catunnaṃ</p>



<p class="gathalast">Lakkhādikānaṃ udapādi pubbe;</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Bhovādivaṃse’kadivākarassa</p>



<p class="gatha2">Puññānubhāvo’dayamaṅgalehi,</p>



<p class="gatha3">Jātassa kho sampati jambudīpo</p>



<p class="gathalast">Vilumpayī maṅgalavāsalīlaṃ;</p>



<p class="hangnum"><a name="para39"></a><span class="paranum">39</span>. <a name="O0.0017"></a></p>



<p class="gatha1"> Jātakkhaṇe tassa sarīrajena</p>



<p class="gatha2">Gandhena vaṇṇena sake nikete,</p>



<p class="gatha3">Hatappabhā candanateladīpā</p>



<p class="gathalast">Saṇṭhānamattehi vijāniyāsuṃ;</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Vimuttadosāhi sukhedhitāhi</p>



<p class="gatha2">Dhātīhi kumbhorupayodharāhi,</p>



<p class="gatha3">Bhato kumāro sukumārakāyo</p>



<p class="gathalast">Khepesi so kānici vāsarāni;</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Mahāmahecā’tha pavattamāne</p>



<p class="gatha2">Saveda vedaṅakga vidū vidūhi,</p>



<p class="gatha3">Kārāpayuṃ te pitaro’rasassa</p>



<p class="gathalast">Nāmaṃ sumedho’ti padatthasāraṃ;</p>



<p class="hangnum"><a name="para42"></a><span class="paranum">42</span>. <a name="O0.0018"></a></p>



<p class="gatha1"> Uḷārabhāgyena samaṃ kumāre</p>



<p class="gatha2">Saṃvaddhamāne jananī na tittiṃ,</p>



<p class="gatha3">Pāyāsi nīlāmakalalocanāliṃ</p>



<p class="gathalast">Mukhambujaṃ tassa’bhicumbamānā;</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Sukhedhita’ṅgāvayavo kumāro</p>



<p class="gatha2">Vimānabhumyā maṇinimmitāya,</p>



<p class="gatha3">Parodi mātāpitaro’bhiyācaṃ</p>



<p class="gathalast">Bimbaṃ kanijaṃ jānuyugena gacchaṃ;</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Suvaṇṇabimbo’pamacārurūpo</p>



<p class="gatha2">Samācaraṃ dhātibhujā’valambaṃ,</p>



<p class="gatha3">Viññāsapāda’ṅgulimañjarīhi</p>



<p class="gathalast">Salīlamāvāsamalaṅkarittha;</p>



<p class="hangnum"><a name="para45"></a><span class="paranum">45</span>. <a name="O0.0019"></a></p>



<p class="gatha1"> Nijena tejena ca jivalokaṃ</p>



<p class="gatha2">Yasena’pubbācarimaṃ phusanto,</p>



<p class="gatha3">Tirokaritvā ravicandasobhaṃ</p>



<p class="gathalast">Saṃvaḍḍhi dhīro ubhato sujato;</p>



<p class="hangnum"><a name="para46"></a><span class="paranum">46</span>.</p>



<p class="gatha1"> So sattamā yāva pitāmahassa</p>



<p class="gatha2">Yugā sagabbhāsayasuddhiko’si,</p>



<p class="gatha3">Nihīnajacco’ti na jātivādā</p>



<p class="gathalast">Khitto’pakuṭṭho bhavi vippaseṭṭho;</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Vedantayaṃ so sanighaṇṭu satthaṃ</p>



<p class="gatha2">Sakeṭubhaṃ sākkharabheda satthaṃ,</p>



<p class="gatha3">Sādhabbatabbedi’tihāsa satthaṃ</p>



<p class="gathalast">Avedi vedaṅgayutaṃ pa satthaṃ;</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Ajjhāyako mantadharo pavīṇo</p>



<p class="gatha2">Kalāsu lokāyatalakkhaṇesu,</p>



<p class="gatha3">Papūrakāri padako kavīnaṃ</p>



<p class="gathalast">Tetā’si veyyākaraṇo gaṇiso;</p>



<p class="hangnum"><a name="para49"></a><span class="paranum">49</span>. <a name="O0.0020"></a></p>



<p class="gatha1"> Kandappadappā’naladhumarāji-</p>



<p class="gatha2">Līlāvalambi nijamassurāji,</p>



<p class="gatha3">Na kevalaṃ komalagaṇḍabhāgaṃ</p>



<p class="gathalast">Manampi thīnaṃ malinīkarittha;</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Tandebhavaṇṇāyatana’ṇṇavamhi</p>



<p class="gatha2">Narūpataṇhātaraṇi narānaṃ,</p>



<p class="gatha3">Pāyāsi cakkhāyatanappiyāhi</p>



<p class="gathalast">Tīrantaraṃ cittaniyāmakaṭṭhā;</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Dvijo sumedho suvisuddhamedho</p>



<p class="gatha2">Mātāpitunnaṃ nidhanāvasāne,</p>



<p class="gatha3">Puññānubhāvappabhavaṃ agāra-</p>



<p class="gathalast">Majjhāvasaṃ kāmasukhaṃ’nubhuñjī;</p>



<p class="hangnum"><a name="para52"></a><span class="paranum">52</span>. <a name="O0.0021"></a></p>



<p class="gatha1"> Nisajja pāsādatale’kadā so</p>



<p class="gatha2">Pallaṅkamādhāya rahogatova,</p>



<p class="gatha3">Punabbhavuppatti sarīrabhedo</p>



<p class="gathalast">Dukkho’ti cintesi sabhāvacintī;</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Jāto sa’haṃ jātijarārujādi-</p>



<p class="gatha2">Dhammo’mhi tasmā bhavadukkhasuññaṃ,</p>



<p class="gatha3">Niccaṃ ajātiṃ ajaraṃ arogaṃ</p>



<p class="gathalast">Gavesituṃ vaṭṭati nibbuti’nti;</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Yathāpidukkhe sati ca’tthisātaṃ</p>



<p class="gatha2">Tadaññamuṇhe sati sītamatthi,</p>



<p class="gatha3">Bhavamhi sante vibhavo’pi evaṃ</p>



<p class="gathalast">Nibbāṇamatthī tividhaggisante;</p>



<p class="hangnum"><a name="para55"></a><span class="paranum">55</span>. <a name="O0.0022"></a></p>



<p class="gatha1"> Sāvajjadhamme ihavijjamāne</p>



<p class="gatha2">Saṃvijjate bho niravajjadhammo,</p>



<p class="gatha3">Ajāti hoti sati jātiyā’ti</p>



<p class="gathalast">Evaṃ vicintesi sadatthavintī;</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Disvā yathā guthagato taḷākaṃ</p>



<p class="gatha2">Na tassa doso na tamotareyya,</p>



<p class="gatha3">Kilesadhove amatamhi sante</p>



<p class="gathalast">Tathā na sevetha na tassa doso;</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Pāpāriruddho sati khemamagge</p>



<p class="gatha2">Na tassa doso na sukhaṃ vajeyya,</p>



<p class="gatha3">Pāpāriruddho sati khemamagge</p>



<p class="gathalast">Tathā nagaccheyya na tassa doso; (Yamakabandhanaṃ)</p>



<p class="hangnum"><a name="para58"></a><span class="paranum">58</span>. <a name="O0.0023"></a></p>



<p class="gatha1"> Yathāpi vejje sati ghorarogī</p>



<p class="gatha2">Na tassa doso ta labhe tikicchaṃ,</p>



<p class="gatha3">Rāgādirogī sati buddhavejje</p>



<p class="gathalast">Dhammosadhaṃ ne’cchati kassa doso;</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Yo kaṇṭhabaddhaṃ kuṇapaṃ pahāya</p>



<p class="gatha2">Yathāsukhaṃ gacchati sericārī,</p>



<p class="gatha3">Tathevi’maṃ kucchita pūtikāyaṃ</p>



<p class="gathalast">Yaṃnūna gaccheyyamahaṃ jahitvā;</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Uccāraṭhānamhi janā’napekkhā</p>



<p class="gatha2">Katvā karīsāni kayathā vajanti,</p>



<p class="gatha3">Tathā sarīraṃ kuṇapehi pūraṃ</p>



<p class="gathalast">Yaṃnūna gaccheyyamahaṃ jahitvā;</p>



<p class="hangnum"><a name="para61"></a><span class="paranum">61</span>. <a name="O0.0024"></a></p>



<p class="gatha1"> Nāvaṃ yathā jajjaramāpagāhiṃ</p>



<p class="gatha2">Vajeyya netā atapekkhakova,</p>



<p class="gatha3">Tathā navadvārasavaṃ sarīraṃ</p>



<p class="gathalast">Yaṃnūna gaccheyyamahaṃ jahitvā;</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Corehi gacchaṃ avahārabhītyā</p>



<p class="gatha2">Khemaṃ sumedho puramotareyya,</p>



<p class="gatha3">Tathā sarīraṃ kusalāvahāraṃ</p>



<p class="gathalast">Yaṃnūna gaccheyyamahaṃ jahitvā;</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Nekkhamma saṅkappa paro’pamāhi</p>



<p class="gatha2">Anussaritve’vamuḷāravīro,</p>



<p class="gatha3">Hato’rapāre tibhave asāre</p>



<p class="gathalast">Vihāsi ukkaṇṭhitamānaso so;</p>



<p class="hangnum"><a name="para64"></a><span class="paranum">64</span>. <a name="O0.0025"></a></p>



<p class="gatha1"> Suvaṇṇa muttā maṇi rūpiyādi-</p>



<p class="gatha2">Dhanehi dhaññehi ca pūritāni,</p>



<p class="gatha3">Avāpuritvāna,tha kosakoṭṭhā-</p>



<p class="gathalast">Gārāni taṃ dassayi rāsivaḍḍho;</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Pitāmahānaṃ pakapitāmahānaṃ</p>



<p class="gatha2">Mātāpitunnaṃ vibhavā panettha,</p>



<p class="gatha3">Anappakāthāvarajaṅgamāte</p>



<p class="gathalast">Saṃdissare dhīra sumedhavippa;</p>



<p class="hangnum"><a name="para66"></a><span class="paranum">66</span>.</p>



<p class="gatha1"> So sattamā yāva paveṇivaṭṭā</p>



<p class="gatha2">Vibhāvayitvā vibhavassarāsiṃ,</p>



<p class="gatha3">Dhanāgamassāpi dhanabbayassa</p>



<p class="gathalast">Pamāṇa’mācīkkhipamāṇadassiṃ;</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Kuṭumbametaṃ paṭipajjamāno</p>



<p class="gatha2">Kāmesu devoviya indriyāni,</p>



<p class="gatha3">Icchānurūpaṃ paricārayassu</p>



<p class="gathalast">Icceva mārocayi rāsivaḍḍho;</p>



<p class="hangnum"><a name="para68"></a><span class="paranum">68</span>. <a name="O0.0026"></a></p>



<p class="gatha1"> Amuṃ mahantaṃ dhanadhaññarāsiṃ</p>



<p class="gatha2">Samāvinitve’ka kahāpaṇampi,</p>



<p class="gatha3">Nā’dāya mātāpitaropya’ho to</p>



<p class="gathalast">Gatā yathākamma mito parattha;</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Tabbatthusāraggahaṇātisūro</p>



<p class="gatha2">Vossaggasanto atha sattasāro,</p>



<p class="gatha3">Rañño samārociya etamatthaṃ</p>



<p class="gathalast">Bheriṃ carāpesi sake puramhi;</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Santappayi bherivirāvagandha-</p>



<p class="gatha2">Māghāya sampattajātā’lijātaṃ,</p>



<p class="gatha3">Bhovādi nānāratanādibhoga-</p>



<p class="gathalast">Madhūhi sattāha’manāthanātho;</p>



<p class="hangnum"><a name="para71"></a><span class="paranum">71</span>. <a name="O0.0027"></a></p>



<p class="gatha1"> Tadagga yaññālaya vārivāha-</p>



<p class="gatha2">Dhārānipātaddhanavuṭṭhihetu,</p>



<p class="gatha3">Mahā janassā’dhikavatthutaṇhā-</p>



<p class="gathalast">Taṭāni bhinnāni manodahesu;</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Sukhedhito kāmasukhaṃ pahāya</p>



<p class="gatha2">Gharā’bhīnikkhamma tato sumedho,</p>



<p class="gatha3">Ajjhogahetvā himavanta’māpa</p>



<p class="gathalast">Dhammesako dhammakapakabbata’ntaṃ;</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Vitakkamaññāya’tha devaraññā</p>



<p class="gatha2">Vyāpārito māpayi vissakammo,</p>



<p class="gatha3">Tahiṃ vivekakkhamaka massamañca</p>



<p class="gathalast">Manoramaṃ caṅkamabhumibhāgaṃ;</p>



<p class="hangnum"><a name="para74"></a><span class="paranum">74</span>. <a name="O0.0028"></a></p>



<p class="gatha1"> Tamassamaṃ pabbajitehi suññaṃ</p>



<p class="gatha2">Upecca soñcāramavāpuritvā,</p>



<p class="gatha3">Ñatvā tadantolikhita’kkharāni</p>



<p class="gathalast">Khāriṃparikkhārabharaṃavekkhi;</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Nivatthavatthaṃnavavadosupetaṃ</p>



<p class="gatha2">Vivajjiyāvajjiyavajjadassi,</p>



<p class="gatha3">Dhāresitaṃbārasadhānisaṃsa-</p>



<p class="gathalast">Manojapupphattharavākacīraṃ;</p>



<p class="hangnum"><a name="para76"></a><span class="paranum">76</span>.</p>



<p class="gatha1"> Punnāgapupphattharakā’bhirāmaṃ</p>



<p class="gatha2">Aṃse vidhāyā’jinacammakhaṇḍaṃ,</p>



<p class="gatha3">Katvā jaṭāmaṇḍala mittamaṅge</p>



<p class="gathalast">Tivaṅka mādāya’tha khārikājaṃ;</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Bhujaṅgabhogo’rubhujena dhīro</p>



<p class="gatha2">Ādāya cālambanadaṇḍakoṭiṃ,</p>



<p class="gatha3">Samaggahī tāpasavesamevaṃ</p>



<p class="gathalast">Virattacittoka vibhaveva bhave’pi;</p>



<p class="hangnum"><a name="para78"></a><span class="paranum">78</span>. <a name="O0.0029"></a></p>



<p class="gatha1"> So caṅkamī caṅkamamotaritvā</p>



<p class="gatha2">Silātalasmiñca divā nisajji,</p>



<p class="gatha3">Sāyaṃ paviṭṭho vasi paṇṇasālaṃ</p>



<p class="gathalast">Nipajji kaṭṭhattharasesamañce;</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Pacacūsakālamhi pabujjhito so</p>



<p class="gatha2">Āvajjayitvā’gamanappavattiṃ,</p>



<p class="gatha3">Vivekakāmassa mame’ttha vāso</p>



<p class="gathalast">Kāmaṃ gharāvāsasamo siyā’ti;</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Aduñhi paṇṇacchadanaṃ kapota-</p>



<p class="gatha2">Pādāruṇaṃ beluvapakkavaṇṇā,</p>



<p class="gatha3">Bhūmīpi bhittī rajatāvadātā</p>



<p class="gathalast">Mañco’pi cittattharavārurūpo;</p>



<p class="hangnum"><a name="para81"></a><span class="paranum">81</span>. <a name="O0.0030"></a></p>



<p class="gatha1"> Subhāka manāpā mama pakaṇṇasālā</p>



<p class="gatha2">Sādīnavā dupparibhāriyā’yaṃ,</p>



<p class="gatha3">Paṇītabhikkhā pariyeṭṭhi mūla-</p>



<p class="gathalast">Dukkhassa natthi’ti pamāṇa manto;</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Agārasaññāya paṭikkhapitvā</p>



<p class="gatha2">Tañca’ṭṭhadosā kulapaṇṇasālaṃ,</p>



<p class="gatha3">Dasaṅga sādhāraṇa rukkhamūlaṃ</p>



<p class="gathalast">Phalāphakhalāhāra mupecca bhojī;</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Sumedhaso so divasāni satta</p>



<p class="gatha2">Mahāpadhānaṃ padahaṃ sumedho,</p>



<p class="gatha3">Patto abhiññāsu vasisu pāraṃ</p>



<p class="gathalast">Sabbaṃka samāpattisukhaṃ avindi;</p>



<p class="hangnum"><a name="para84"></a><span class="paranum">84</span>. <a name="O0.0031"></a></p>



<p class="gatha1"> Tasmiṃkhaṇe kānana devatāhi</p>



<p class="gatha2">Sādhū’ti nigghositapītighoso,</p>



<p class="gatha3">Abbhuggato tassa yasena saddhiṃ</p>



<p class="gathalast">Visuddhavijjācaraṇu’bbhavena;</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Vijjādharā tagguṇadīpakāni</p>



<p class="gatha2">Mutiṅgavīṇādhanibandhavāni,</p>



<p class="gatha3">Gāyiṃsu gītāni’va naccamāno</p>



<p class="gathalast">Himācalo sampati sampavedhi;</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Muddhaṅkuraṃ bhudharakuṭabāhu-</p>



<p class="gatha2">Satehi tannijjhara cāmarehi,</p>



<p class="gatha3">Vidhūyamānehi vidhūtapāpaṃ</p>



<p class="gathalast">Katopahāreva mahāsarā’pī;</p>



<p class="hangnum"><a name="para87"></a><span class="paranum">87</span>. <a name="O0.0032"></a></p>



<p class="gatha1"> Akālameghaddhani bherirāva-</p>



<p class="gatha2">Vyāpāritā mattasikhaṇḍisaṇḍā;</p>



<p class="gatha3">Ajjhāvasantaṃ vanasaṇḍamajjhaṃ</p>



<p class="gathalast">Mahiṃsucā’khaṇḍanataṇḍavena;</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Mandā’nilā’mandabhujā’valamba-</p>



<p class="gatha2">Sunīlasākhāmaṇivijanīhi,</p>



<p class="gatha3">Lataṅganā’liṅgitasālasāmī</p>



<p class="gathalast">Saṃvijayuṃ vitadarampi dhīraṃ;</p>



<p class="hangnum"><a name="para90"></a><span class="paranum">90</span>. <a name="O0.0033"></a></p>



<p class="gatha1"> Kapītanā’soka tamāla nīpā</p>



<p class="gatha2">Kapītanā’soka tamāla nīpā, (samattapādabhyāsa mahā yamakaṃ)</p>



<p class="gatha3">Kapītanā’soka tamāla nīpā</p>



<p class="gathalast">Kapītanā’soka tamāla nīpā;</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Na velalitā kiṃ pasavakā’vataṃsā</p>



<p class="gatha2">Latāvitānā madhupālisālī,</p>



<p class="gatha3">Latāvitānā madhupā’lisālī</p>



<p class="gathalast">Na vellitā kiṃ pakasavā’vataṃsā;(Samuggabheda yamakaṃ)</p>



<p class="hangnum"><a name="para92"></a><span class="paranum">92</span>. <a name="O0.0034"></a></p>



<p class="gatha1"> Pupphāvalī kandala pāṭalaggā</p>



<p class="gatha2">Kalāpinī sā vanarājinīlā,</p>



<p class="gatha3">Pupphākulī kandana pāṭalakkhī</p>



<p class="gathalast">Kalāpanīlā vara rājinīva; (Addhagomuttikā bandhanaṃ)</p>



<p class="hangnum"><a name="para93"></a><span class="paranum">93</span>. <a name="O0.0035"></a></p>



<p class="gatha1"> Natāsiro mañjarikāsuramhā</p>



<p class="gatha2">Natāsiro pañjalikāva ramme,</p>



<p class="gatha3">Vane nibaddhaṃ ramito vibhāsi</p>



<p class="gathalast">Vineyya bandhūracīto pahāro; (Pādagomuttikā bandhanaṃ)</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Rajokirantā’vanatā latāsuṃ</p>



<p class="gatha2">Lājokirantā vanitā natāva,</p>



<p class="gatha3">Dvijoaraññaṃ vasitā pitāgho</p>



<p class="gathalast">Gajotarantova latā vitānaṃ; (Silokagomuttikā bandhanaṃ ākulajālamitipi)</p>



<p class="hangnum"><a name="para95"></a><span class="paranum">95</span>. <a name="O0.0036"></a></p>



<p class="gatha1"> Mataṅgajindā na masakkariṃsu</p>



<p class="gatha2">Pādāni natvāna padipadhāmaṃ,</p>



<p class="gatha3">Paññādhavaṃ pīna tapaṃ phalehi</p>



<p class="gathalast">Himaddipāde parisuttamañhi; (Kabbanāma gabbha cakkaṃ)</p>



<p class="hangnum"><a name="para96"></a><span class="paranum">96</span>. <a name="O0.0037"></a></p>



<p class="gatha1"> Mettāya chattaṃ’va phaṇaṃ phaṇindo</p>



<p class="gatha2">Dhāresi sīse vasino cacāra,</p>



<p class="gatha3">Nathāmavā’kāva’balesu kiñci</p>



<p class="gathalast">Medhāya nando thiravāci kheme; (Kavināma gabbha cakkaṃ)</p>



<p class="hangnum"><a name="para97"></a><span class="paranum">97</span>. <a name="O0.0038"></a></p>



<p class="gatha1"> No’sitehi’ssa santāsa’nū’na tosa vato do,</p>



<p class="gathalast">Dāyato vasato na’nusantāsassa hitesino; (Gāthaddhavisaya paṭiloma yamakaṃ)</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Yokā’sā’vāsa kāyo kāma’kāma’makāma’kā,</p>



<p class="gathalast">Sakāyanā’nāya’kāsa vāma nā ga ganā’mavā; (Sabbato bhadda bandhanaṃ)</p>



<p class="hangnum"><a name="para99"></a><span class="paranum">99</span>. <a name="O0.0039"></a></p>



<p class="gatha1"> Dayāya vasito dāye yāpajāsiva māsadā,</p>



<p class="gathalast">Yajārahaṃ rañjamāno vasihaṃso ciraṃvasi; (Addhabbhama bandhanaṃ)</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Madhumada madhukara virute virute</p>



<p class="gatha2">Malayaja surahīta pavane pavane</p>



<p class="gatha3">Himavati vikasita padume padume</p>



<p class="gathalast">Adhisukha manubhavi savasi savakasi; (Pādanta yamakaṃ)</p>



<p class="bodytext">Iti medhānandābhidhānena yatinā viracite sakalakavijana hadayānandadānanidāne jinavaṃsadīpe dūrenidāne sumedhabrāhmaṇāpadānaparidīpo.</p>



<p class="centered">Paṭhamo saggo.</p>



<p class="hangnum"><a name="para1"></a><span class="paranum">1</span>. <a name="O0.0040"></a></p>



<p class="gatha1"> (Mandā’kkantā) marapurasiriṃ sabbasampattisāraṃ</p>



<p class="gatha2">Jambuddīpā’sama sarasije kaṇṇikā sannikāsaṃ,</p>



<p class="gatha3">Rammaṃ rammavhaya puravaraṃ pāramīpāradassī</p>



<p class="gatha2">Buddho dīpaṅkara dasabalo sabbalokekadī; ()</p>



<p class="gatha3">Tasmiṃ kāle vipulakaruṇā nārisañcodita’tto</p>



<p class="gatha2">Nānā khīṇāsava parivuto cārikaṃ sañcaranto,</p>



<p class="gatha3">Saṃvattento sunipuṇatayaṃ dhammacakkaṃ kamena</p>



<p class="gathalast">Patvā tasmiṃ paṭivasati sodassanavhe vihāre; ()</p>



<p class="hangnum"><a name="para3"></a><span class="paranum">3</span>. <a name="O0.0041"></a></p>



<p class="gatha1"> Sutvā dipaṅkara bhagavato nāgarā kittisaddaṃ</p>



<p class="gatha2">Sambuddho so itipi arahaṃ tyādinā’bbhuggataṃ taṃ,</p>



<p class="gatha3">Gāhāpetvā tuvaṭatuvaṭaṃ vatthabhesajja pānaṃ</p>



<p class="gathalast">Tannittā’suṃ pamuditamatā gandhamakālādihatthā; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Patvā dīpaṅkaratarihariṃ gandhamālādikehi</p>



<p class="gatha2">Pūjetvāta’ñajalimukulikā ekamantaṃ nisinnā,</p>



<p class="gatha3">Dhammaṃ sutvā savaṇasubhagaṃ buddhapāmokkhasaṅghaṃ</p>



<p class="gathalast">Saṃyācitvā muditahadayā svāttayā’pagañjuṃ; ()</p>



<p class="hangnum"><a name="para5"></a><span class="paranum">5</span>. <a name="O0.0042"></a></p>



<p class="gatha1"> Sajjetvā te dutiyadivase sajjanā dānasālaṃ</p>



<p class="gatha2">Ussāpattā dhajakadaliyo puṇṇakumbhe ṭhapennā,</p>



<p class="gatha3">Kubbantā’pi dhavalasuḷinu’kkhepa lājopahāraṃ</p>



<p class="gathalast">Evaṃ tassā’gamana mayanaṃ laṅkarontā vihāsuṃ; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Abbhuggantvā atha himavatā so sumedho tapassi</p>



<p class="gatha2">Gacchaṃ tesaṃ upari nabhasā vākacīraṃ dhunanno,</p>



<p class="gatha3">Disvā pītippamuditajate añjasaṃ sodhayante</p>



<p class="gathalast">Sañjhāmegho riva parilasaṃ dhataritthe’kamantaṃ; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Saṃsodhentā kalalavisamaṭṭhāna saṅkāradhānaṃ</p>



<p class="gatha2">Kasmā tumhe paṭipathamimaṃ’laṅkarothā’ti pucchi,</p>



<p class="gatha3">Bhante dīpaṅkaratarahari’dāni nissāya rammaṃ</p>



<p class="gathalast">Buddho hutvā viharati mahādhammasaṅkhaṃ dhamanto; ()</p>



<p class="hangnum"><a name="para8"></a><span class="paranum">8</span>. <a name="O0.0043"></a></p>



<p class="gatha1"> So sambuddho parivutamahābhikkhusaṅgho yato no</p>



<p class="gatha2">Gāmakkhettaṃ pavisati tato’laṅkaromā’bruviṃsu,</p>



<p class="gatha3">Buddhūppādo kimuta sutaraṃ dullabho buddhasaddo</p>



<p class="gathalast">Iccevaṃso sumariya alaṅkattukāmo’si maggaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Jhānā’bhiññā ratatakavacu’jjotamāna’ttabhāvo</p>



<p class="gatha2">Saddhāye’so acalasadiso iddhimā tāpaso’ti,</p>



<p class="gatha3">Sallakkhetvā kalalavisamaṃ duggamaggappadesaṃ</p>



<p class="gathalast">Sajjetuṃ te sapadi muditā sādhavo tassa’daṃsu; ()</p>



<p class="hangnum"><a name="para10"></a><span class="paranum">10</span>. <a name="O0.0044"></a></p>



<p class="gatha1"> Nānāpupphaṃ jalajathalajaṃ ocinitvā vanamhā</p>



<p class="gatha2">Tetvā devāsurabhavanato koviḷārādipupphe,</p>



<p class="gatha3">Ānetvā’haṃ bhujagabhavatā phullakaṇḍuppalāni</p>



<p class="gathalast">Chekosmī’ti vithariya pathaṃ iddhiyā saṃvidhātuṃ; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Katve’vaṃ me hadayamakuḷaṃ tovikāseyya tasmā</p>



<p class="gatha2">Veyyāvaccaṃ visadamatino kāyikaṃ saṃvidhāya,</p>



<p class="gatha3">Ajjevā’haṃ vipulakusalaṃ sañcinissa’ntī dhīro</p>



<p class="gathalast">Saṃsodhetuṃ kalalakalusaṃ añjasaṃ ārabhittha; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Passantānaṃ vimalanayano’bhāsa jimūtagabbhe</p>



<p class="gatha2">Buddhobuddho’tya’bhihitavaco vijjurājīva cārī,</p>



<p class="gatha3">Tasmiṃ paṅke nijakaratala’mebhājapacchihi dhīmā</p>



<p class="gathalast">Paṃsuṃ datvā rajatadhavalaṃ vālukaṃ vokiranto; ()</p>



<p class="hangnum"><a name="para13"></a><span class="paranum">13</span>. <a name="O0.0045"></a></p>



<p class="gatha1"> Tasmi ṭhāne kallalulite suṭṭhu nā’laṅkateva</p>



<p class="gatha2">Saddhiṃ dīpaṅkara’nadhivaro’nekakhīṇāsavehi,</p>



<p class="gatha3">Patto brahmā’maranaraphaṇisiddhavijjādharānaṃ</p>



<p class="gathalast">Saṃvattante suvipulamahe pāṭihīre uḷāre; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Hema’mbhojo’pamasuvadanaṃ maṇḍitaṃ lakkhaṇho-</p>



<p class="gatha2">Sītyā’nubyañjanavilasitaṃ ketumālāvilāsaṃ,</p>



<p class="gatha3">Satthāraṃ taṃ disidisi pabhāniccharanta’ñjasambhi</p>



<p class="gathalast">Āgacchantaṃ viya maṇitale mattamātaṅgarājā; ()</p>



<p class="hangnum"><a name="para15"></a><span class="paranum">15</span>. <a name="O0.0046"></a></p>



<p class="gatha1"> Oloketvā vimalanayanañcandaniluppalāni</p>



<p class="gatha2">Ummiletvā ratanaphalakaṃ akkamantova piṭṭhiṃ,</p>



<p class="gatha3">Nānākhīṇāsavaparicuto kaddamaṃ nā’kkamitvā</p>



<p class="gathalast">Sambuddhoyaṃ vajatu iti me dīgharattaṃ hitāya; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Sallakkhetvā khara’jinajaṭāvākacīrāni kese</p>



<p class="gatha2">Omuñcitvā visamakalale pattharitvā’ttabhāvaṃ,</p>



<p class="gatha3">Setuṃ katvā paramapaṇidhī kominī codita’tto</p>



<p class="gathalast">Pañcā’bhiññāratanamaṇimā svā’cakujjo nipajji; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Sutvā gāthāpadampi na me bhāriyaṃ saṃkilese</p>



<p class="gatha2">Viddhaṃsetvā varasivuraṃ pattumicche sacā’haṃ,</p>



<p class="gatha3">Saṃvijjante tibhavabhavane dukkhitā’nantasatte</p>



<p class="gathalast">So’bhaṃ eko kathamadhigame dhamma maññātaveso;()</p>



<p class="hangnum"><a name="para18"></a><span class="paranum">18</span>. <a name="O0.0047"></a></p>



<p class="gatha1"> Yannūnā’haṃ parahitarato sammadaññāya bodhiṃ</p>



<p class="gatha2">Āropetvā nikhilajanataṃ’nuttaraṃ dhammanāvaṃ,</p>



<p class="gatha3">Uttāretvā varasivapuraṃ vaṭṭadukkhodadhimhā</p>



<p class="gathalast">Pacchā dīpaṅkaramuni yathā nibbutiṃ pāpuṇissaṃ; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Iccevaṃ so pumariya samodhānayitvā’ṭṭhadhamme</p>



<p class="gatha2">Saṃsāramhā’vataraṇamahāseturūpo pajānaṃ,</p>



<p class="gatha3">Muddhābaddha’ñjalipuṭajaṭo paṅkapiṭṭhe nipanno</p>



<p class="gathalast">Sambodhatthaṃ paṇidhimakari tāva tappādamūle; ()</p>



<p class="hangnum"><a name="para20"></a><span class="paranum">20</span>. <a name="O0.0048"></a></p>



<p class="gatha1"> Ussisaṭho sapadi bhagavā pañcavaṇṇappasādaṃ</p>



<p class="gatha2">Ummīletvā nayanayugalaṃ phullanīluppalābhaṃ,</p>



<p class="gatha3">Disvā nīlopalamaṇimayaṃ vātapānañcayaṃ’va</p>



<p class="gathalast">Ugghāṭento isivaramhāpaṅkajaṃ paṅkapiṭṭhe; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Etassi’jajhissati iti ayaṃ patthanā’nāgataṃsa-</p>



<p class="gatha2">Ñāṇaṃ sammā patiniya ito kappalakkhādhikānaṃ,</p>



<p class="gatha3">Āvajjento upari caturāsaṅkhiyānantya’vedi</p>



<p class="gathalast">Patvā bodhiṃ ahamiva siyā gotamo nāma buddho; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Tumhe sampassatha iti imaṃ tāpasaṃ saṅghamajjhe</p>



<p class="gatha2">Vatve’vaṃ so padamasadisaṃ dhammarājā dadanto,</p>



<p class="gatha3">Samhinditthā’dharakisalayā’lattakaṃ nāgataṃya-</p>



<p class="gathalast">Paññāmuddā’ṅkitapadasataṃ vattasandesagabbhaṃ; ()</p>



<p class="hangnum"><a name="para23"></a><span class="paranum">23</span>. <a name="O0.0049"></a></p>



<p class="gatha1"> Vāsaṭṭhānaṃ kapilanagaraṃ nāma māsāmahesi</p>



<p class="gatha2">Mātā suddhodananarapati te pitā’diccavaṃse,</p>



<p class="gatha3">Bimbā bimbā dharavati piyā hema bimbā bhirāmā</p>



<p class="gathalast">Tasmiṃkāle tanujaratanaṃ rāhulo hessate te; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Hessante te paṭhamadutiyassāvakā sāriputta-</p>



<p class="gatha2">Moggallānā dvijakulabhavā bhuripaññiddhimanto,</p>



<p class="gatha3">Ānandākhyo yati pati rupaṭṭhāyakosāvikānaṃ</p>



<p class="gathalast">Khemātheri parama yugalaṃ uppalabbaṇṇatheri; ()</p>



<p class="hangnum"><a name="para25"></a><span class="paranum">25</span>. <a name="O0.0050"></a></p>



<p class="gatha1"> Assattho te vijayaviṭapī tvañca kho gotamavho</p>



<p class="gatha2">Chabbassānī padahiya gharā nikkhamitvā sakamhā,</p>



<p class="gatha3">Pāyāsaggaṃ parivisiya bho tvaṃ sujātāya dinnaṃ</p>



<p class="gathalast">Bodhiṃ bujjhissasi iti dhuvaṃ bodhimūle nisajja; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Satthā sañjhāghanapaṭalato muttavijjullate,va</p>



<p class="gatha2">Sandassetvā nijabhujalataṃ cīvarabbhantaramhā,</p>



<p class="gatha3">Pakhyākāsi jaladhararavā’kāragambhīraghoyaṃ</p>



<p class="gathalast">Nicchāretvā suradhanurivo’bhāsa chabbaṇṇaraṃsi; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Amhe dīpaṅkarabhagavato sāsane nā’vabuddhā</p>



<p class="gatha2">Lacchāmā’ti tava parimukhe’vā’yatiṃ mokkhadhammaṃ,</p>



<p class="gatha3">Tasmiṃ pattā’khīla suranarāpatthayuṃ taṅkhaṇevaṃ</p>



<p class="gathalast">Pūjetvā’tañjalisarasije pādapīṭhamhi tassa; ()</p>



<p class="hangnum"><a name="para28"></a><span class="paranum">28</span>. <a name="O0.0051"></a></p>



<p class="gatha1"> Buddho brahmāmaranarasiro cumbitaṅghī sarojo</p>



<p class="gatha2">Sampūjetvā’ṭṭhahi jaṭilakaṃ pupphamuṭṭhīhi tamhā,</p>



<p class="gatha3">Pakkāmi so kanakasikharīhāri kiñjakkhabhāre</p>



<p class="gathalast">Ubbhūta’mhoruhavanasire appayanto padāni; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Rammaṃ rammaṃ mahīya jaṭilaṃ pupphamuṭṭhīhi katvā</p>



<p class="gatha2">Khīṇā khīṇāsavavasigaṇā dakkhiṇaṃ pakkamiṃsu,</p>



<p class="gatha3">Devā’devā pavuramakaruṃ vandanāmānapūjaṃ</p>



<p class="gathalast">Dīpaṃ dīpaṅkaradasabalañcā’nugantvā nivattā; ()</p>



<p class="hangnum"><a name="para30"></a><span class="paranum">30</span>. <a name="O0.0052"></a></p>



<p class="gatha1"> Tamhā ṭhānā gatasati jane sannisinnassa tassa</p>



<p class="gatha2">Pallaṅkenā’maranara pariccanta pupphāsanamhi,</p>



<p class="gatha3">Jātikkhettā tahimupagatā devatā etamatthaṃ</p>



<p class="gathalast">Ārocesuṃ mahitavaraṇā añjalimañjarīhiṃ; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Pubbe pupphāsanupari samārūḷhabuddhaṅkurānaṃ</p>



<p class="gatha2">Addhāne’ve’tarahi bhavatocā’sanārohaṇamhi,</p>



<p class="gatha3">Ekālokā dasahi guṇitā lokadhātu sahassī</p>



<p class="gathalast">Saṃvattante tvamanavarataṃ hessase tena buddho; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Tāsaṃ vācaṃ savaṇamadhuraṃ devatānaṃ nisamma</p>



<p class="gatha2">Bhiyyo cittappabhavavīriyo pītivipphāritatto,</p>



<p class="gatha3">Pubbe sattuttamaparicitā bodhisambhāradhammā</p>



<p class="gathalast">Āvajjesi kati iti sudhī dhammadhātuṃ sahetuṃ; ()</p>



<p class="hangnum"><a name="para33"></a><span class="paranum">33</span>. <a name="O0.0053"></a></p>



<p class="gatha1"> Okujjitvā dharaṇiṭhapito puṇṇa kumbho sumedha</p>



<p class="gatha2">Vissandetvā salilamkhilaṃ kintupaccāharetha,</p>



<p class="gatha3">Evaṃ datvā dhanasutakalatta’ṅgapaccaṅgajīve</p>



<p class="gathalast">Nibbinno mā bhavi’ti paṭhamaṃ pāramiṃ’dhiṭṭhahi so; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Nā’pekkhitvā yathariva nijaṃ jīvitaṃ jīvitaṃ’va</p>



<p class="gatha2">Rakkhanto sañcarati camari cāmara candikābhaṃ,</p>



<p class="gatha3">Evaṃ sīlaṃ varasivapuradvāramārakkha dhīra</p>



<p class="gathalast">Ajjhiṭṭhāsi iti sadutiyaṃ pāramiṃ suddhasīlo; ()</p>



<p class="hangnum"><a name="para35"></a><span class="paranum">35</span>. <a name="O0.0054"></a></p>



<p class="gatha1"> Saṃviggo yo ciraparivasaṃ ghorakārāgharamhi</p>



<p class="gatha2">Muttīṃ tamhā’gamayati yathā hohi nekkhammanitto</p>



<p class="gatha3">Nibbinno tvaṃ tathariva bhave bandhanāgārarūpe</p>



<p class="gathalast">Ajjhiṭṭhāsi tatiyampi so pāramintye’kacārī; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Hīnukkaṭṭhaṃ kulamanugharaṃ bhikkhako bhikkhu bhikkhaṃ</p>



<p class="gatha2">Aṇvāhiṇḍaṃ labhati naciraṃ saṃvaraṭṭho yathe’vaṃ,</p>



<p class="gatha3">Sambodhattha bhaja paṭibale paṇḍite puṭṭhapañho</p>



<p class="gathalast">Ajjhiṭṭhāsi tvamiti matimā pāramiṃ so catutthiṃ; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Niccussāho vicarati yathā kesarī sericārī</p>



<p class="gatha2">Evaṃ ṭhāne gamanasayanecā’sane tvaṃ sumedha,</p>



<p class="gatha3">Ussoḷhī tyāsithilavīriyo hoti sambodhanatthaṃ</p>



<p class="gathalast">Ajjhīṭṭhāsi thiravīriyavā pañcamiṃ pāramiṃ so; ()</p>



<p class="hangnum"><a name="para38"></a><span class="paranum">38</span>. <a name="O0.0055"></a></p>



<p class="gatha1"> Iṭṭhāniṭṭhaṃ pathaviriva bho sabbamānāvamānaṃ</p>



<p class="gatha2">Nāpajjitvā manasiviktiṃ tvaṃ sahanto khamanto,</p>



<p class="gatha3">Sambodhatthaṃ paravadhakhamo hohi’tī khantivādī</p>



<p class="gathalast">Ajjhiṭṭhāsi parahitarato chaṭṭhamiṃ pāramiṃ so; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Vīthiṃ nātikkamati niyamaṃ osadhītārakā’yaṃ</p>



<p class="gatha2">Evaṃ santuttama paricitaṃ saccavācaṃ sumedha,</p>



<p class="gatha3">Tvaṃ māvitikkami karahaci boddhukāmo subodhiṃ</p>



<p class="gathalast">Ajjhiṭṭhāsi’tya’vitathakathi sattamiṃ pāramiṃ so; ()</p>



<p class="hangnum"><a name="para40"></a><span class="paranum">40</span>. <a name="O0.0056"></a></p>



<p class="gatha1"> Tamhāṭhānā balavapavane vāyamāne’pi thokaṃ</p>



<p class="gatha2">Kappaṭṭhāsi tacalati yathā pabbato suppataṭṭho,</p>



<p class="gatha3">Tvaṃ tiṭṭhāhi tathariva adhiṭṭhānadhammesu daḷhaṃ</p>



<p class="gathalast">Ajjhiṭṭhāsī’tyavalasadiso ca’ṭṭhamiṃ pāramiṃ so; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Otiṇṇesu udakarahado bho nihīnuttamesu</p>



<p class="gatha2">Sītattaṃ sampharati hi samaṃ vārinā bhāvayeni,</p>



<p class="gatha3">Mettāyevaṃ tibhavabhavane sabbasattesu tulyaṃ</p>



<p class="gathalast">Ajjhiṭṭhāsi samuti navamiṃ pāramiṃ metta citto; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Iṭṭhāniṭṭhe sati paṭihate vatthujāte yathāhi</p>



<p class="gatha2">Majjhattā’yaṃ vasumativadhū hoti dukkhe sukheka vā,</p>



<p class="gatha3">Evaṃ bho tvaṃ bhava samatulāsantibho’pekkha ko’ti</p>



<p class="gathalast">Ajjhiṭṭhāsi savasi dasamiṃ pāramiṃ bhurimedho; ()</p>



<p class="hangnum"><a name="para43"></a><span class="paranum">43</span>. <a name="O0.0057"></a></p>



<p class="gatha1"> Ālolento tidasapamitaṃ pāramisāgaraṃ so</p>



<p class="gatha2">Sattādhiso nisitamatimā ñāṇamatthā’calena,</p>



<p class="gatha3">Āvajjesi vasumatavadhu sādhukāraṃ’va denti</p>



<p class="gathalast">Saṃkampi sampati satimato dhammatejena tena; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Bhīrūcchamhī ghaṇapathaviyā kampamātāyi’māya</p>



<p class="gatha2">Patvā dīpaṅkarabhagavato rammavāsī samīpaṃ,</p>



<p class="gatha3">Sampucchiṃsu vasumati bhusaṃ kampi taṃkissahetu</p>



<p class="gathalast">Āvajjetvā samuti munino tampavattiṃ kathesi; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Nikkaṅkhā te punapi nagarā nāgarā taṃ upecca</p>



<p class="gatha2">Sampūjesuṃ caraṇayugalaṃ gandhamālādikehi,</p>



<p class="gatha3">Katvā tena’ñjalisarasije yena dīpaṅkare’ṇo</p>



<p class="gathalast">Uṭṭhāsi so purisatisaho sannīsinnāsanamhā; ()</p>



<p class="hangnum"><a name="para46"></a><span class="paranum">46</span>. <a name="O0.0058"></a></p>



<p class="gatha1"> Mā te rogo bhavi paṭibhayaṃ mā bhavi chambhitattaṃ</p>



<p class="gatha2">Saṅkappo te paramapaṇidhi sijjhataṃ khippameva,</p>



<p class="gatha3">Itthañcā’sithutipadasataṃ jātikhettā gatā taṃ</p>



<p class="gathalast">Pupphādīhi mahīya jaṭilaṃ nijjarā byāhariṃsu; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Abbhuggantvā pavanapadaviṃ devatānaṃ manāni</p>



<p class="gatha2">Bodhātvo himavati sakaṃ assamaṃ tāpaso so,</p>



<p class="gatha3">Patto atthācalamupagamī taṅkhaṇe raṃsimālī</p>



<p class="gathalast">Saṅkocetvā sarasijavanaṃ saṃharitvā’ṃsujālaṃ; ()</p>



<p class="hangnum"><a name="para48"></a><span class="paranum">48</span>. <a name="O0.0059"></a></p>



<p class="gatha1"> Rammaṃ dīpaṅkarabhagavato rammavatyā’bhidhānaṃ</p>



<p class="gatha2">Vāsaṭṭhānaṃ janakajananī dve sudevassumedhā,</p>



<p class="gatha3">Niccopaṭṭhāyakayativaro sāgatomaṅgaloca</p>



<p class="gathalast">Tissocā’suṃ paṭhamadutiyassāvakā theranāgā; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Nānākhīṇāsavaparivuto cā’si nandā sunandā</p>



<p class="gatha2">Tassā’hesuṃ paṭhamadutiyassāvikā aggabhūtā,</p>



<p class="gatha3">Kāyo’sitiratanapamito pipphalināmabodhi</p>



<p class="gathalast">Aṭṭhāsi so pacurajanataṃ tārayaṃ vassalakkhaṃ; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Satthā dīpaṅkaravho suranarasaraṇodīpadīpocirassaṃ</p>



<p class="gatha2">Dīpevo dhammadīpaṃ tibhuvanabhavane vīta’vijjandhakāraṃ</p>



<p class="gatha3">Aggikkhandho’vabhāsaṃ vihariya parinibbāyi khīṇāsavā’pi</p>



<p class="gathalast">Khīṇasnehāpadīpāyathariva ariyā sāvakā nibbutā’suṃ; ()</p>



<p class="bodytext">Iti medhānandābhidhānena yatinā viracite sakalakavijana hadayānandadānanidāne jitavaṃsadīpe dūrenidāne sumedha tāpasassa mūlapaṇiṭhānaṭṭhapanapavatti paridīpo dutiyo saggo.</p>



<p class="hangnum"><a name="para1"></a><span class="paranum">1</span>. <a name="O0.0060"></a></p>



<p class="gatha1"> Lokaṃ (’vasantatilako) kumudākaraṃ mā</p>



<p class="gatha2">Koṇḍaññanāmabhagavā’tha pabodhayatto,</p>



<p class="gatha3">Jāto tadā varamatī vijitāvi rājā</p>



<p class="gathalast">Sampanna cakkaratano’bhavi cakkamatti; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Saṅghassa buddhapamukhassa uḷāradānaṃ</p>



<p class="gatha2">Datvā vidhāya paṇidhiṃ varabodhiyā so,</p>



<p class="gatha3">Rajjaṃ pahāya jinasāsanamotaritvā</p>



<p class="gathalast">Jhānānya’lattha paṭilaṅvarappadāno; ()</p>



<p class="hangnum"><a name="para3"></a><span class="paranum">3</span>. <a name="O0.0061"></a></p>



<p class="gatha1"> Tassā’si rammavatināma puraṃ sunando</p>



<p class="gatha2">Rājā ahosi janako jananī sujātā,</p>



<p class="gatha3">Bhaddassubhaddasamaṇā varasāvakā’suṃ</p>



<p class="gathalast">Tisso’patissa’samaṇi varasāvikāyo; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Lakkhāyuko vijayabodhi visālasāla-</p>



<p class="gatha2">Kalyāṇi nāma tadupaṭṭhahi cā’nuruddho,</p>



<p class="gatha3">Tassā’ṭṭha sītiratanappamitaṃ sarīraṃ</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Tassā’parena samayeni’ha’naṅgabhaṅgo</p>



<p class="gatha2">Uppajji maṅgalajino janamaṅakgalāya,</p>



<p class="gatha3">Buddhaṅkuro’tiruciro surucī samañño</p>



<p class="gathalast">Āsi tadā’vatisuro dvijavaṃsaketu; ()</p>



<p class="hangnum"><a name="para6"></a><span class="paranum">6</span>. <a name="O0.0062"></a></p>



<p class="gatha1"> Datvā sasāvakajitassa dināni satta</p>



<p class="gatha2">Patthesi bodhimasamaṃ gavapānadānaṃ,</p>



<p class="gatha3">Pabyākato bhagavatā bhavanā’hīgantvā</p>



<p class="gathalast">Pabbajjito sukhamavitdi samādhijaṃ so; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Tassu’ntaraṃ puravaraṃ pitaro’ttara’vhā</p>



<p class="gatha2">Āsuṃ sudevasamaṇo vasi dhammaseno,</p>



<p class="gatha3">Tassā’ggasāvakayugaṃ sakasāvikānaṃ</p>



<p class="gathalast">Bhaddaṃyugaṃ abhavi sivalicā’pya’sokā; ()</p>



<p class="hangnum"><a name="para8"></a><span class="paranum">8</span>. <a name="O0.0063"></a></p>



<p class="gatha1"> Taṃ pālito jinamupaṭṭhahi aṭṭha’sīti</p>



<p class="gatha2">Hattho’si tassa vajirūpamarūpakāyo,</p>



<p class="gatha3">Bodhī’pi nāgataru sāvakasantipātā</p>



<p class="gathalast">Āsuṃ tayo navutivassasahassamāyu; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Tassā’parena sumano karuṇānidhāno</p>



<p class="gatha2">Nātho manojamathano udapādi loke,</p>



<p class="gatha3">Buddhaṅkuro’bhavi tadā’tulanāgarājā</p>



<p class="gathalast">Teja’ggijālajalito atuliddhimā so; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Nāgo’pi nāgabhavanamhi sasāvakassa</p>



<p class="gatha2">Buddhassa dibbaturiyehi katupahāro,</p>



<p class="gatha3">Datvāna dānamatulaṃ paṇidhiṃ akāsi</p>



<p class="gathalast">Buddho bhavissasi tuvanti ahāsi buddho; ()</p>



<p class="hangnum"><a name="para11"></a><span class="paranum">11</span>. <a name="O0.0064"></a></p>



<p class="gatha1"> Khemavhayaṃ puramahū janako sudanto</p>



<p class="gatha2">Rājā janetti sirimā nijasāvakānaṃ;</p>



<p class="gatha3">Aggā bhaviṃsu saraṇo vasi bhāvitatto</p>



<p class="gathalast">Soṇā tadaggasamaṇi’si tathu’pasoṇā; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Tassā’si nāgataru bodhi udenatero-</p>



<p class="gatha2">Paṭṭhāyako navutivassasahassamāyu,</p>



<p class="gatha3">Ubbedhato navutihatthamitaṃ sarīraṃ</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Tassā’parena udapādi’ha revatākhyo</p>



<p class="gatha2">Devādivanditapado bhuvi devadevo,</p>



<p class="gatha3">Sattuttamo bhavi tadā atidevanāmo</p>



<p class="gathalast">Bhovādivaṃsatilako catuvedavedī; ()</p>



<p class="hangnum"><a name="para14"></a><span class="paranum">14</span>. <a name="O0.0065"></a></p>



<p class="gatha1"> Baddhañjalī sirasi dhammakathaṃ nisamma</p>



<p class="gatha2">Gantvāna taṃ saraṇamuttaramuttariyaṃ;</p>



<p class="gatha3">Datvā’hipatthayi sukhodhimatho mahesi</p>



<p class="gathalast">Buddho bhavissasi tuvantī visākarittha; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Tassā’si dhaññavatināma puraṃ jinassa</p>



<p class="gatha2">Mātā mahesi vipulā vipulo pitā’si,</p>



<p class="gatha3">Sabrahmadevavaruṇo bhavi saṅghamajjhe</p>



<p class="gathalast">Bhaddā ca bhaddayugalaṃ duvidhaṃ subhaddā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Taṃ sambhavo vasi upaṭṭhahi nāgabodhi</p>



<p class="gatha2">Rukkhopya’sitiratanaṃ bhavi attabhāvo,</p>



<p class="gatha3">Āyuppamāṇampi saṭṭhisahassavassaṃ</p>



<p class="gathalast">Āsuṃ tayo ariyasāvakasannipātāta;</p>



<p class="hangnum"><a name="para17"></a><span class="paranum">17</span>. <a name="O0.0066"></a></p>



<p class="gatha1"> Tassā’paramhi samaye janapārijāto</p>



<p class="gatha2">Uppajji sobhitajino jitapañcamāro,</p>



<p class="gatha3">Ajjhāyako sakalaveda muḷārabhogī</p>



<p class="gathalast">Buddhaṅkuro bhavi tadā’jitanāmavappo;</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Dhammaṃ nisamma saraṇesu patiṭṭhahitvā</p>



<p class="gatha2">Saṅghassa buddhapamukhassa uḷāradānaṃ,</p>



<p class="gatha3">Datvā padhānapaṇidhāna makāsi dhīro</p>



<p class="gathalast">Tvaṃ lacchasi’ti varabodhi mahāsi satthā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Rammaṃ sudhammamahu tassa puraṃ sudhammo</p>



<p class="gatha2">Rājā ahosi janako janikā sudhammā</p>



<p class="gatha3">Tassā’ggasāvakayugaṃ asamo sunetto</p>



<p class="gathalast">Tassāvikā’ggayugalaṃ nakulā sujātā; ()</p>



<p class="hangnum"><a name="para20"></a><span class="paranum">20</span>. <a name="O0.0067"></a></p>



<p class="gatha1"> Nāgassa nāgataru bodhi sarīramaṭṭha-</p>



<p class="gatha2">Paṇṇāsahatthapamitaṃ tamatomathero,</p>



<p class="gatha3">Sopaṭṭhahī navutivassasahassamāyu</p>



<p class="gathalast">Āsuṃ tayo ariya sāvaka sannipātā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Uppajji tassa aparena anomadassi</p>



<p class="gatha2">Buddho pabuddhakamalāmalanīlanetto,</p>



<p class="gatha3">Buddhaṅkuro jitasurāri tadāni yakkha-</p>



<p class="gathalast">Senāpatī bhavi mahiddhimahānubhāvo; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Sambodhi maggapuriso paṇidhānayaṃ so</p>



<p class="gatha2">Saṅghassa buddhapamukhassa uḷāradānaṃ,</p>



<p class="gatha3">Pādāsi tisu saraṇesu patiṭṭhahitvā</p>



<p class="gathalast">Buddho bhavissasi tuvanti jino’bruvitaṃ; ()</p>



<p class="hangnum"><a name="para23"></a><span class="paranum">23</span>. <a name="O0.0068"></a></p>



<p class="gatha1"> Ṭhānañhi candavatināma yasodharākhyā</p>



<p class="gatha2">Mātā mahesi yasavā janako janindo,</p>



<p class="gatha3">Tassa’ggasāvakayugaṃ nisabho atomo</p>



<p class="gathalast">Dve sundarī ca sumanā carasāvikā’suṃ; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Bodhī’pi tassa kakudho munidehamaṭṭha-</p>



<p class="gatha2">Paṇṇāsahatthapamitaṃ varuṇābhidhāno,</p>



<p class="gatha3">Thero upaṭṭhahi ca lakkhapamāṇamāyu</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Tassā’parena padumo dipadānamindo</p>



<p class="gatha2">Jāto pabujjhitamanopadumo pajānaṃ,</p>



<p class="gatha3">Dhīro babhūva varavāraṇakumbhabhedī</p>



<p class="gathalast">Sīho tadā rucirakesarabhāragīvo; ()</p>



<p class="hangnum"><a name="para26"></a><span class="paranum">26</span>. <a name="O0.0069"></a></p>



<p class="gatha1"> Buddhaṃ nirodhasukhavediyanaṃ vatamhi</p>



<p class="gatha2">Sattāhamakkhipadūmehi tamaccayitvā,</p>



<p class="gatha3">Cittaṃ pasādiya punā’gatasāvakesu</p>



<p class="gathalast">Sīho vibhāsi paṭiladdhavarappadāno; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Tassā’si campakapuraṃ padumābhidhāno</p>



<p class="gatha2">Rājā ahosi janako asamā janettī,</p>



<p class="gatha3">Sālopasālayatayo varasāvakā’suṃ</p>



<p class="gathalast">Rāmā’pi tassa paramāsamaṇi surāmā; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Nāmenu’paṭṭhahi vasi varuṇo tamaṭṭha-</p>



<p class="gatha2">Paṇṇāsahatthamita massa sarīramā’si,</p>



<p class="gatha3">Bodhi’pi soṇataru lakkhapamāṇamāyu</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para29"></a><span class="paranum">29</span>. <a name="O0.0070"></a></p>



<p class="gatha1"> Tassā’parena varado muni nāradavho</p>



<p class="gatha2">Pāpandhakāranikaraṃ bhīduro’dapādi,</p>



<p class="gatha3">Buddhaṅkuro bhavi tadā’khilajhātabhiññā-</p>



<p class="gathalast">Lābhī pavattaphalabhoji tapodhanīso; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Katvānu’ḷārapaṇidhāna muḷāraviro</p>



<p class="gatha2">Datvā sasāvakajinassa uḷāradānaṃ,</p>



<p class="gatha3">Pūjesi taṃ surabhinā haricandanena</p>



<p class="gathalast">Satthāpi sampati viyākaraṇaṃ adāsi; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Tassā’si dhaññavatināma puraṃ sumedho</p>



<p class="gatha2">Rājā ahosi janako jananī anomā,</p>



<p class="gatha3">Dve bhaddasālajitamittavasi vasina-</p>



<p class="gathalast">Maggo’ntarā samaṇi phagguṇi bhikkhunītaṃ; ()</p>



<p class="hangnum"><a name="para32"></a><span class="paranum">32</span>. <a name="O0.0071"></a></p>



<p class="gatha1"> Vāseṭṭhabhikkhu tadupaṭṭhahi rūpakāyo</p>



<p class="gatha2">Tassā’ṭṭhasitiratanaṃ mahasoṇasākhī,</p>



<p class="gatha3">Bodhiddumo navutivassasahassamāyu</p>



<p class="gathalast">Āsuṃ tayo ariyasāvakasantipātā; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Tassā’parena padumuttara dhammarājā</p>



<p class="gatha2">Jāto tilokapadumo padumappitaṅghī,</p>



<p class="gatha3">Aḍḍho uḷāravibhavo maharaṭṭhiyo so</p>



<p class="gathalast">Buddhaṅkuro bhavi tadā jaṭilābhidhāno;()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Sambodhiyā’dhigama paccayapatthanaṃ so</p>



<p class="gatha2">Virovidhāya padumuttarapādamūle,</p>



<p class="gatha3">Saṅghassa buddhapamukhassa ticivarāni</p>



<p class="gathalast">Pādāsi tīsuratanesu abhippasanno; ()</p>



<p class="hangnum"><a name="para35"></a><span class="paranum">35</span>. <a name="O0.0072"></a></p>



<p class="gatha1"> Tassā’si haṃsavatināma puraṃ jinassa</p>



<p class="gatha2">Ānandabhupati pitā janikā sujātā,</p>



<p class="gatha3">Dve tassa devalasujātavasi vasinaṃ</p>



<p class="gathalast">Aggā bhaviṃsu samaṇisvāmitāsamā’ggā; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Lakkhāyuko sajayabodhika visālasāla</p>



<p class="gatha2">Rukkho upaṭṭhahi muniṃ sumanābhidhāno,</p>



<p class="gatha3">Tassa’ṭṭha’sitiratanappamitaṃ sarīraṃ</p>



<p class="gathalast">Āsuṃ tayo bhagavato gaṇasannipātā; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Tassā’parena samayena sumedhanāmo</p>



<p class="gatha2">Lokamhi pātubhavi lokahitāya satthā,</p>



<p class="gatha3">Buddhaṅkuro kira tadānyu’bhato sujāto</p>



<p class="gathalast">Svā’sitikoṭivibhavo’ttara māṇavo’si; ()</p>



<p class="hangnum"><a name="para38"></a><span class="paranum">38</span>. <a name="O0.0073"></a></p>



<p class="gatha1"> Vissajjiyāna vibhavaṃ tamsitikoṭiṃ</p>



<p class="gatha2">Datvāna dānamasmaṃ sugate sasaṅghe,</p>



<p class="gatha3">Pabbajjito paramabodhi mapatthayittha</p>



<p class="gathalast">Byākāsi somuni ta’mijjhanabhāva’maddhā; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Rammaṃ sudassanamahū nagaraṃ sudanto</p>



<p class="gatha2">Tassā’si bhūpati pitā jananī sudattā,</p>



<p class="gatha3">Saṅghesu’hosu saraṇo vasi sabbakāmo</p>



<p class="gathalast">Rāmā yamāni paramānya’bhavuṃka surāmā; ()</p>



<p class="hangnum"><a name="para40"></a><span class="paranum">40</span>. <a name="O0.0074"></a></p>



<p class="gatha1"> Bodhī’pi nīpataru sāgaranāmathero</p>



<p class="gatha2">’Paṭṭhāsi taṃ navutivassasahassamāyu,</p>



<p class="gatha3">Tassā’ḍhasitiratanu’ggatamāsi gattaṃ</p>



<p class="gathalast">Āsuṃ tayo satimato gaṇasantipātā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Tassā’parena samayena janappadīpo</p>



<p class="gatha2">Jāto sujātabhagavā jitapañcamāro,</p>



<p class="gatha3">Sampannasattaratato varacakkavatti</p>



<p class="gathalast">Rājā babhūvi’ha mahāpuriso tadāso; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Dhammā’matena mudito ratanadvayassa</p>



<p class="gatha2">Datvā sasattaratanaṃ catudīparajjaṃ,</p>



<p class="gatha3">Pabbajji bodhipaṇidhiṃ paṇidhāya dhīmā</p>



<p class="gathalast">Ñatvā mahāmuni tamijjhanabhāvamāha;</p>



<p class="hangnum"><a name="para43"></a><span class="paranum">43</span>. <a name="O0.0075"></a></p>



<p class="gatha1"> Rammaṃ sumaṅgalamahū puramuggatākhyo</p>



<p class="gatha2">Rājā pitābhavi pabhāvatināma mātā,</p>



<p class="gatha3">Aggābhaviṃsu ca sudassanadevatherā</p>



<p class="gathalast">Nāgā gaṇassadasi nāgasamālatheri; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Taṃ nāradomuniru’paṭṭhahi ca’ttabhāvo</p>



<p class="gatha2">Paṇṇāsahatthapamito bhaviveṇubodhi,</p>



<p class="gatha3">Tassā’bhavī navutivassasahassamāyu</p>



<p class="gathalast">Āsuṃ tayo dhītimato gaṇasannipātā; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Tassā’pareni’ha nirūpamarūpasāro</p>



<p class="gatha2">Jātobabhūva piyadassisamantadassi,</p>



<p class="gatha3">Dhīro tadanya’bhavi kassapamāṇavo so</p>



<p class="gathalast">Vedesu tīsu kusalo kusalaṃ gavesi; ()</p>



<p class="hangnum"><a name="para46"></a><span class="paranum">46</span>. <a name="O0.0076"></a></p>



<p class="gatha1"> So koṭilakkhaparimāṇadhatabbayena</p>



<p class="gatha2">Saṅgassa buddhapamukhassa mahāvihāraṃ,</p>



<p class="gatha3">Katvā padāsi abhipatthitabuddhabhāvo</p>



<p class="gathalast">Buddho’pi tappaṇidhisiddhi siyā’tya’bhāsi; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Candāmahesi jananī janako pudinno</p>



<p class="gatha2">Rājā babhūva puramassa anomanāmaṃ,</p>



<p class="gatha3">Āsuṃ tadaggayugalāni sujātadhamma-</p>



<p class="gathalast">Dinnā gaṇassadasi pakālitasabbadassi; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Taṃ sotavhasamaṇo samupaṭṭhahittha</p>



<p class="gatha2">Bodhī piyaṅgu bhagavā’si asitihattho,</p>



<p class="gatha3">Aṭṭhāsika so navutivassasahassama’ssa</p>



<p class="gathalast">Āsuṃ tayo matimato gaṇasannipātā; ()</p>



<p class="hangnum"><a name="para49"></a><span class="paranum">49</span>. <a name="O0.0077"></a></p>



<p class="gatha1"> Tassā’parena samayenu’dapādi loke</p>



<p class="gatha2">Lokatthasādhanarato munira’tthadassī,</p>



<p class="gatha3">Sattuntamo’pi niratikkamadhammasimo</p>



<p class="gathalast">Tejiddhimā isi tadā’si susimanāmo; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Ānīya dibbabhavanā kusumāni tassa</p>



<p class="gatha2">Mandāravāni supatiṭṭhitapādapīṭhe,</p>



<p class="gatha3">Sampūjiyāna paṇidhānamakāsi satthā</p>



<p class="gathalast">Tvaṃ mādiso’bruvi bhavissasi cā’yatinti; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Tassā’si sobhitapuraṃ bhavisāgaravho</p>



<p class="gatha2">Rājā pitā janatidevi sudassanākhyā,</p>



<p class="gatha3">Santopasantasamaṇā varasāvakā’suṃ</p>



<p class="gathalast">Dhammā tadaggasamaṇipya’bhavuṃ sudhammā; ()</p>



<p class="hangnum"><a name="para52"></a><span class="paranum">52</span>. <a name="O0.0078"></a></p>



<p class="gatha1"> Tañcā’bhayo munirūpaṭṭhahi sopya’sīti-</p>



<p class="gatha2">Hatthuggato satasahassapamāṇamāyu,</p>



<p class="gatha3">Campeyyasākhi bhavi bodhi subodhihetu</p>



<p class="gathalast">Āsuṃ tayo ariyasavakasannitā; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Tassā’parena udapādi’ha dhammadassī</p>



<p class="gatha2">Nissīmadhī’nadhivaro bhavapāradassi,</p>



<p class="gatha3">So tāvatiṃsabhavatamhi mahānubhāvo</p>



<p class="gathalast">Buddhaṅkuro bhavi tadā kira devarājā;()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Dibbāni gandhakusumāni kathāgatassa</p>



<p class="gatha2">Cakkaṅkitorucaraṇamburuhāsanamhi,</p>



<p class="gatha3">Pūjesi dibbaturiyehi ca buddhabhāvaṃ</p>



<p class="gathalast">So patthayaṃ munitamijjha nabhāvamāha; ()</p>



<p class="hangnum"><a name="para55"></a><span class="paranum">55</span>. <a name="O0.0079"></a></p>



<p class="gatha1"> Ṭhāniyamāsi saraṇaṃ sugatassa tassa</p>



<p class="gatha2">Rājā pitā’si saraṇo janani sunandā,</p>



<p class="gatha3">Aggābhaviṃsu padumovasi phussadevo</p>



<p class="gathalast">Khemā ca bhikkhusamaṇisva’pi sabbanāmā; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Thero sunettavisuto tadupaṭṭhahi so</p>



<p class="gatha2">Lakkhāyuko’si jayabodhi ñca bimbijālo,</p>



<p class="gatha3">Tassā’pya’sitiratanappamitaṃ sarīraṃ</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Tassā’parena samayeni’ga siddhabodhi</p>



<p class="gatha2">Siddhatthanāmavidito udapādi satthā,</p>



<p class="gatha3">Buddhaṅkuro bhavi tadā’khīlaṅajhānalābhī</p>



<p class="gathalast">Bhoji pavattitaphalaṃ vasi maṅgalākhyo; ()</p>



<p class="hangnum"><a name="para58"></a><span class="paranum">58</span>. <a name="O0.0080"></a></p>



<p class="gatha1"> Sampannagandharasikaṃ paripakkamekaṃ</p>



<p class="gatha2">Ānīya so vipakulajambubhalaṃ vanamhā,</p>



<p class="gatha3">Pādāsi tassa paṇidhīkatabuddhabhāvo</p>



<p class="gathalast">Tañcānubhuya bhagavāpi viyākarittha; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Vehāramāsi nagaraṃ jayasenanāmo</p>



<p class="gatha2">Rājā ahosi janako jananī suphassā</p>



<p class="gatha3">Bhikkhūsu tassa vasi sambahulo sumitto</p>



<p class="gathalast">Dve sīvali ñca samaṇīsu varā surāmā; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Taṃ revatomuni munindamuṭṭhahittha</p>



<p class="gatha2">Bodhī’pi tassa kaṇikāramabhīruho’si,</p>



<p class="gatha3">Lakkhāyuko sa’narasārathi saṭṭhihattho</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para61"></a><span class="paranum">61</span>. <a name="O0.0081"></a></p>



<p class="gatha1"> Tassā’pareni’ha samubbhavi nissanāmo</p>



<p class="gatha2">Satthā pasatthacaraṇo caturo’ghatiṇṇo,</p>



<p class="gatha3">Buddhaṅkuro bhavi tadāni sujātarājā</p>



<p class="gathalast">Rājaññamoḷimaṇilaṅkatapādapīṭho; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Hitvā sa’rajjamisiveyadharo sudhīro</p>



<p class="gatha2">Dibbehi’nekakusumehi jinaṃ vajantaṃ,</p>



<p class="gatha3">Pūjesi muddhani tamāpavitānasobhaṃ</p>



<p class="gathalast">Satthā’pi tappaṇidhisiddhi siyā’tya’bhāsi; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Khemaṃ purañhi janako janasandhanāmo</p>



<p class="gatha2">Rājā janetti padumā nijasaṅakghamajjhe,</p>



<p class="gatha3">Dve brahmadevudaya vissutatheranāgā</p>



<p class="gathalast">Phussā ca aggayugalānya’bhavuṃ sudattā; ()</p>



<p class="hangnum"><a name="para64"></a><span class="paranum">64</span>. <a name="O0.0082"></a></p>



<p class="gatha1"> Taṃ sambhavovasi vasindamupaṭṭhahittha</p>



<p class="gatha2">Tassā’sanavhataru bodhi sa’saṭṭhitattho,</p>



<p class="gatha3">Aṭṭhāsi vassagaṇanāya mahesi lakkhaṃ</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Tassā’parena bhavasāgarapādassi</p>



<p class="gatha2">Phusso mahāmuniri’hakabbhudapādi loke,</p>



<p class="gatha3">Dhīro tadāni vijitāvi jitārivaggo</p>



<p class="gathalast">Rājā babhūva surarājanibho’rutejo; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Sambodhi maggapuriso paṇīdhāya phītaṃ</p>



<p class="gatha2">Rajjaṃ vivajjiya sa’pabbajito janassa,</p>



<p class="gatha3">Aññāya tīṇipiṭakāni kathesi dhammaṃ</p>



<p class="gathalast">Vyākāsi phussabhagavā’pi’va pubbabuddhā; ()</p>



<p class="hangnum"><a name="para67"></a><span class="paranum">67</span>. <a name="O0.0083"></a></p>



<p class="gatha1"> Tassā’si kāsinagaraṃ jayasenanāmo</p>



<p class="gatha2">Rājā pitā’si janati sirimā mahesi,</p>



<p class="gatha3">Saṅghesu’bhosu’pi surakkhitadhammasetā</p>



<p class="gathalast">Cālā tadaggayugalāni tathū’pañcālā; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Bodhiddumā’malakasākhi sarīramaṭṭha-</p>



<p class="gatha2">Paṇṇāsahatthapamitaṃ sabhiyābhidhāno,</p>



<p class="gatha3">Sopaṭṭhahī navutivassasahassamāyu</p>



<p class="gathalast">Āsuṃ tayo bhakavato gaṇasannipātā; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Tassā’parena sanarāmarasattasāro</p>



<p class="gatha2">Satthā vipassi’ha samubbhavi sabbadassī,</p>



<p class="gatha3">Kammena kenaci mahiddhimahānubhāvo</p>



<p class="gathalast">Buddhaṅkuro’bhavi tadā’tulanāgarājā; ()</p>



<p class="hangnum"><a name="para70"></a><span class="paranum">70</span>. <a name="O0.0084"></a></p>



<p class="gatha1"> Aṅgīrasassa ghanakañcanahaddapīṭhaṃ</p>



<p class="gatha2">Pādāsi tassa khavitaṃ ratanehi nānā,</p>



<p class="gatha3">So buddhabhāvamahipatthiya bodhisatto</p>



<p class="gathalast">Vyākāsi tatthasunisajja jino vipassi; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Tassā’si bandhumatināmapuraṃ tadeva-</p>



<p class="gatha2">Nāmo pitā janani bandhumatī mahesi,</p>



<p class="gatha3">Dve khaṇḍatissavasino varasāvakā’suṃ</p>



<p class="gathalast">Candā ca bhaddayugalaṃ bhavi candamittā; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Dehaṃ asitiratataṃ tamasokathero-</p>



<p class="gatha2">Paṭṭhāsi bodhiviṭapī bhavi kaṇhavaṇṭā,</p>



<p class="gatha3">Vāsaṃakā munira’sītisahassavassaṃ</p>



<p class="gathalast">Āsuṃ tayo ariyasāvakasannipātā; ()</p>



<p class="hangnum"><a name="para73"></a><span class="paranum">73</span>. <a name="O0.0085"></a></p>



<p class="gatha1"> Tassā’parena adhisīlasamādhipañño</p>



<p class="gatha2">Satthā samubbhavī sikhī janakappasākhī,</p>



<p class="gatha3">Dhīro tadā’bhavi arindamanāmarājā</p>



<p class="gathalast">Saddho pahūtaratato ratanattayamhi; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Bhikkhañca sattaratanābharaṇābhirāmaṃ</p>



<p class="gatha2">Ñatvāna hatthiratanaṃ sugate sasaṅghe,</p>



<p class="gatha3">So buddhabhāvamahipatthayi sattasāro</p>



<p class="gathalast">Vyākāsi lacchasi sukhodhipadanti satthā; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Buddhassa cāriṇvatī nagaraṃ ahosi</p>



<p class="gatha2">Mātā pabhāvati pitā aruṇavha rājā,</p>



<p class="gatha3">Saṅghesu’bhosu abhibhuvasi sambhavo ca</p>



<p class="gathalast">Aggābhaviṃsu makhilāpadumābhidhānā; ()</p>



<p class="hangnum"><a name="para76"></a><span class="paranum">76</span>. <a name="O0.0086"></a></p>



<p class="gatha1"> Khemaṅkaro jinamupaṭṭhahi sattatiṃsa-</p>



<p class="gatha2">Hatthucchito vijayabodhi ca puṇḍariko,</p>



<p class="gatha3">So sattatiṃsatisahassa mitāyuko’si</p>



<p class="gathalast">Āsuṃ tayo tadiyasāvakasannipātā; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Tassā’pareni’ha samubbhavi ketumālā-</p>



<p class="gatha2">Byāmappabhāparilasaṃ munivessabhū’ti,</p>



<p class="gatha3">Buddhaṅkuro kira tadāni sudassanavha-</p>



<p class="gathalast">Rājā babhūva pararājagajindasīho; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Saṅghassa buddhapamukhassa sacīvaraṃ so</p>



<p class="gatha2">Datvāna dānamatulaṃ jinasāsanamhi,</p>



<p class="gatha3">Sabbaññubodhimabhipatthiya pabbajittha</p>



<p class="gathalast">Buddho bhavissasi dhuvanti tamāhasatthā; ()</p>



<p class="hangnum"><a name="para79"></a><span class="paranum">79</span>. <a name="O0.0087"></a></p>



<p class="gatha1"> Tassā’pya’nopamapuraṃ bhavi suppatīto</p>



<p class="gatha2">Rājā pitā yasavatī janikā mahesī,</p>



<p class="gatha3">Soṇuttarā ca nijasāvakasāvikānaṃ</p>



<p class="gathalast">Dāmā matiddhiparamā paramā samālā; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Bodhī’pi tassa bhavi sālamahīrūho’pa-</p>



<p class="gatha2">Sampannabhikkhu tadupaṭṭhahi saṭṭhihattho,</p>



<p class="gatha3">Satthā vihāsi samasaṭṭhisahassavassaṃ</p>



<p class="gathalast">Āsuṃ tayo tadiyasāvakasattipātā; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Tassā’pareni’kaha samubbhavi saccasando</p>



<p class="gatha2">Veneyyabandhu bhagavā kakusandhanāmo,</p>



<p class="gatha3">Buddhaṅkuro bhuvi tadā’bhavi khemarājā</p>



<p class="gathalast">Dānappabandhajalasekasudhotahattho; ()</p>



<p class="hangnum"><a name="para82"></a><span class="paranum">82</span>. <a name="O0.0088"></a></p>



<p class="gatha1"> So pattacīvarapabhūtikamannapānaṃ</p>



<p class="gatha2">Datvā sasāvakajinassa gharā’bhigantvā,</p>



<p class="gatha3">Pabbajji bodhipaṇidhiṃ paṇidhāya rājā</p>



<p class="gathalast">Satthāsayā’tya’vaca tappaṇidhānasiddhi; ()</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Khemavahayaṃ nagaramassa pitā’ggidatto</p>



<p class="gatha2">Vippo vibhāvi abhavi janikā visākhā,</p>



<p class="gatha3">Sañjivatheradutiyo vidhuro ca thero</p>



<p class="gathalast">Sāmā tadaggayugalaṃ bhavi campakākhyā; ()</p>



<p class="hangnum"><a name="para84"></a><span class="paranum">84</span>. <a name="O0.0089"></a></p>



<p class="gatha1"> Taṃ buddhijo jinamupaṭṭhahi tassa gattaṃ</p>



<p class="gatha2">Tāḷisahatthamitamāsi sirisabodhi,</p>



<p class="gatha3">Tāḷisahāyanasahassapamāṇamāyu</p>



<p class="gathalast">Eko’va tassa bhavi sāvakasannipāto; ()</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Tassā’paramhi samaye karuṇānidhāno</p>



<p class="gatha2">Lokābhibhū kanakabhudharahārirūpo,</p>



<p class="gatha3">Uppajji koṇagamanomuni pabbatākhyo</p>



<p class="gathalast">Bhumissaro bhavi mahāpuriso tadāni; ()</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Saṅghassa buddhapamukhassa uḷāradānaṃ</p>



<p class="gatha2">Datvā mahagghavaracivarasāṭake ca,</p>



<p class="gatha3">So pakabbajittha abhipatthita buddhabhāvo</p>



<p class="gathalast">Buddho bhavissasi tuvanti tamāhasatthā; ()</p>



<p class="hangnum"><a name="para87"></a><span class="paranum">87</span>. <a name="O0.0090"></a></p>



<p class="gatha1"> Nāmena sobhavati tampuramuttarākhyā</p>



<p class="gatha2">Mātā pitā’vanisuro bhavi yaññadatto,</p>



<p class="gatha3">Hīyosottaravasī samaṇi samuddā</p>



<p class="gathalast">Tasso’ttarā ca paramā parisāsu’bhosu; ()</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Taṃ sotthijo jinamupaṭṭhahi tiṃsahattho</p>



<p class="gatha2">Aṅgīraso bhavi udumbarasākhi bodhi,</p>



<p class="gatha3">So tiṃsahāyanasahassamitāyuko’si</p>



<p class="gathalast">Eko’va tassa bhavi sāvakasantipāto; ()</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Tassā’pareni’ha mahāmuni kassapākhyo</p>



<p class="gatha2">Lokamhi pātubhavi khaggavisāṇakappo,</p>



<p class="gatha3">Buddhaṅkuro bhuvi tadā’bhavi jotipālo</p>



<p class="gathalast">Vedesu tīsu sakalāsu kalāsu cheko; ()</p>



<p class="hangnum"><a name="para90"></a><span class="paranum">90</span>. <a name="O0.0091"></a></p>



<p class="gatha1"> Kalyāṇamittadutiyo sugataṃ upecca</p>



<p class="gatha2">Sutvāna dhammamathasāsana motaritvā,</p>



<p class="gatha3">Sabbaññubhāvamhipatthayi māṇavo so</p>



<p class="gathalast">Vyākāsi kassapamunī’pi munī’ca pubbā; ()</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Bārāṇasi nagaramāsi pitā ca mātā</p>



<p class="gatha2">Dve brahmadattadhanavatya’bhidhānavanto,</p>



<p class="gatha3">Bhikkhusu tassa samaṇisva’pi tissabhāra-</p>



<p class="gathalast">Dvājā ca bhaddayugalātya’nuloruvelā; ()</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Taṃ sabbamittasamaṇo samupaṭṭhahittha</p>



<p class="gatha2">Nigrodhasākhī jayabodhi sa’vīsahattho,</p>



<p class="gatha3">Tassā’si visatisahassa pamāṇamāyu</p>



<p class="gathalast">Eko’va’hū ariyasāvakasannīpāto; ()</p>



<p class="bodytext">Iti medhānandābhidhānena yatitā viracite sakalakavijana hadayānanda dānanidāne jinavaṃsadīpe dūrenidāne bodhisattassa sesapaṇidhātaṭṭhapana pavatti paridīpo tatiyo saggo.</p>



<p class="hangnum"><a name="para1"></a><span class="paranum">1</span>. <a name="O0.0092"></a></p>



<p class="gatha1"> Dīpaṅkarādicatuvīsati buddhapāda-</p>



<p class="gatha2">Mūlesu laṅapaṇidhāna mahānidhāno,</p>



<p class="gatha3">Lakkhādhikaṃ caturasaṅkhiyakapakpasaṅkhaṃ</p>



<p class="gathalast">Puññābhisandamabhisaṅkhari bodhisatto; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Etthantare vividhabāhiravatthujātaṃ</p>



<p class="gatha2">Sisa’kkhimaṃsarudhirāni ca puttadāre,</p>



<p class="gatha3">So jivitampi kapaṇaḍikayācakānaṃ</p>



<p class="gathalast">Vīro pariccaji pajāya hitatthameva; ()</p>



<p class="hangnum"><a name="para3"></a><span class="paranum">3</span>. <a name="O0.0093"></a></p>



<p class="gatha1"> Dānādhimuttipariyesana vippaveso</p>



<p class="gatha2">Patvā tapovanamakitti tapodhanassa,</p>



<p class="gatha3">Tihaṃ alattha sakaṭāhamaloṇaḍākaṃ</p>



<p class="gathalast">Yassā’bhibhūtajaṭharassa jighacchitattā; () (Akitticariyaṃ)</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Kantāramagga paṭipanna manātapattaṃ</p>



<p class="gatha2">Pacceka buddhamahipassiya saṅakkhavippo,</p>



<p class="gatha3">Phuṭṭhaṃ sakiccapasuto sūriyātapena</p>



<p class="gathalast">Yo chattupāhaṇamadāsi sudhotapāṇi; () (Saṅkhacariyaṃ)</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Dubbhikkhapīḷanabhayena kaliṅgaraṭṭhā</p>



<p class="gatha2">Saṃyācataṃ yadupagamma dhanañjayavho,</p>



<p class="gatha3">Soṇḍāya gayha nijamañjana nāgarājaṃ</p>



<p class="gathalast">Yo dakkhiṇodaka nisekamakāsi rājā; () (Kurudhammacariyaṃ)</p>



<p class="hangnum"><a name="para6"></a><span class="paranum">6</span>. <a name="O0.0094"></a></p>



<p class="gatha1"> Hutvāna yo mahasudassana cakkavattī</p>



<p class="gatha2">Rājā kusāvatipuramhi divā ca ratto,</p>



<p class="gatha3">Vatthattapānamupatesi carāpayitvā</p>



<p class="gathalast">Bheriṃka asesakapaṇḍikayācakānaṃ; () (Mahāsudassanacariyaṃ)</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Yo sattabhumibhujasāsi purohito’pi</p>



<p class="gatha2">Rājūhi laddhamakhilaṃ dhanadhaññarāsiṃ,</p>



<p class="gatha3">Sampattayācakajanassa paricchajitvā</p>



<p class="gathalast">Puññappabandhamabhisañcini bodhihetu; () (Mahāgovindacariyaṃ)</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Dhammānusāsi nimināma mahībhujo’pi</p>



<p class="gatha2">Sālaṃ vidhāya mithilāya catummukhaṃ yo,</p>



<p class="gatha3">Acchinnamatthijanapakkhicatuppadānaṃ</p>



<p class="gathalast">Dānaṃ pavattayī purā dadataṃ variṭṭho; () (Nimirājacariyaṃ)</p>



<p class="hangnum"><a name="para9"></a><span class="paranum">9</span>. <a name="O0.0095"></a></p>



<p class="gatha1"> Yo ekarājasutacandakumārabhūto</p>



<p class="gatha2">Muddhābhiseka karaṇāya janehi gacchaṃ,</p>



<p class="gatha3">Saṃvejito savibhave tibhave’pi yaññā-</p>



<p class="gathalast">Vāṭaṃ vidhāya’bhipavattayi dānavaṭṭaṃ; () (Candakumāracariyaṃ)</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Yo vatthusāragahaṇena atittarūpo</p>



<p class="gatha2">Bhumissaro’pi sivināma surādhipassa,</p>



<p class="gatha3">Jaccandhavesagahitassa vilocanāni</p>



<p class="gathalast">Uppāṭayitva padadaṃ labhi dibbacakkhū; () (Sivirājacariyaṃ;)</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Dānādhimuttiparamo sasapaṇḍito yo</p>



<p class="gatha2">Mittenu sāsiya adhiṭṭhituposathaṅgo,</p>



<p class="gatha3">Aṅgāramuddhani papāta sajīvitāsaṃ</p>



<p class="gathalast">Hitvā dvijassa tanumaṃsapadātukāmo; () (Sasapaṇḍitacariyaṃ; Itidānapāramīṃ)</p>



<p class="hangnum"><a name="para12"></a><span class="paranum">12</span>. <a name="O0.0096"></a></p>



<p class="gatha1"> Yo mātuposakakari bhisamuddharatto</p>



<p class="gatha2">Andhāya hatthidamakena kareṇukāya,</p>



<p class="gatha3">Soṇḍāya suṭṭhugahito’pya’vikaṇḍitassa</p>



<p class="gathalast">Sīlassa khaṇḍanabhayā najanesi kopaṃ; () (Mātuposakacariyaṃ)</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Yo bhuridattabhujago’parivammikaṭṭho,</p>



<p class="gatha2">Sīlabbataṃ visadharo samadhiṭṭhahitvā,</p>



<p class="gatha3">Peḷāya khittabhujage ahiguṇṭhikamhi</p>



<p class="gathalast">Sīlassa kuppanabhayena jahāsi kopaṃ; () (Bhuridattacariyaṃ;)</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Sīlabbatādivibhavo jalitiddhimā yo</p>



<p class="gatha2">Campeyyanāmabhujago ahiguṇṭhikamhi,</p>



<p class="gatha3">Icchānurūpavicaro camarī’va vālaṃ</p>



<p class="gathalast">Sīlaṃ jugopa napi tabbadhake cukopa; () (Campeyyacariyaṃ;)</p>



<p class="hangnum"><a name="para15"></a><span class="paranum">15</span>. <a name="O0.0097"></a></p>



<p class="gatha1"> Yo cūlabodhivisuto samadiṭṭhahatvā</p>



<p class="gatha2">Sīlabbataṃ vanamupecca vasaṃ piyāya,</p>



<p class="gatha3">Tāyaṃ pasayha gahitāya’pi kāsiraññā</p>



<p class="gathalast">Sīlabbisodhanaparo pajahittha rosaṃ; () (Cūlabodhicariyaṃ)</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Yo bhiṃsarūpi mahiso’pi valimukhassa</p>



<p class="gatha2">Āguṃ titikkhamakhīlaṃ parisuddhasilo,</p>



<p class="gatha3">Rukkhaṭṭhayakkhavacanāni paṭikkhipitvā</p>



<p class="gathalast">Taṃ sīlabhaṅgabhayato bhayato mumoca; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Yo vuyhamānamapanīya nadīpavāhā</p>



<p class="gatha2">Mittadduhiṃ putasajīvitadānahetu,</p>



<p class="gatha3">Raññā mumoca vadhiyaṃ avikopanena</p>



<p class="gathalast">Sīlassa rūruhariṇo’pi harissavaṇṇo, () (rūrumigarājacariyaṃ;)</p>



<p class="hangnum"><a name="para18"></a><span class="paranum">18</span>. <a name="O0.0098"></a></p>



<p class="gatha1"> Yo dantakaṭṭhasakalehi jaṭākulehi</p>



<p class="gatha2">Kuddhena kuṭajaṭilena katāhisāpo,</p>



<p class="gatha3">Mātaṅakganāmamuni sīladhanaṃ jugopa</p>



<p class="gathalast">Sampātasāparipumiddhibalena rakkhaṃ; () (Mātaṅgacariyaṃ;)</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Maggāvatiṇṇamadhamaṃ kalhābhīlāsā-</p>



<p class="gatha2">Saṅghaṭṭitobhayarathaṅgamadhammayakkhaṃ,</p>



<p class="gatha3">Kopagginā naparijhāpayamiddhimā yo</p>



<p class="gathalast">Sīlaṃ rarakkha khalu dhammikayakkharājā; () (Dhammādhamma devaputtacariyaṃ;)</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Yo porisādavasagassa jayaddisassa</p>



<p class="gatha2">Rañño paṭiññamadhikicca vijivitāso,</p>



<p class="gatha3">Khīttāyudho tadupagamma alīnasatto</p>



<p class="gathalast">Yakkhaṃ damesi nanu sīlavataṃ nidānā; () (Alīnasattacariyaṃ;)</p>



<p class="hangnum"><a name="para21"></a><span class="paranum">21</span>. <a name="O0.0099"></a></p>



<p class="gatha1"> Yo saṅkhapālabhujago nijabhogapūra-</p>



<p class="gatha2">Vyābhaṅgibhārataravāhiti bhojaputte,</p>



<p class="gatha3">Kāruññamāpa abhigantumapādatāya</p>



<p class="gathalast">Sīlassa bhaṅgabhayato’pi hutāsatejo; () (Saṅkhapālacariyaṃ; Iti sīlapāramiṃ;)</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Saṅkhāradhammakhaṇabhaṅgasabhāvadassi</p>



<p class="gatha2">Ussāvabinduvilayaṃ’va yudhañjayo yo,</p>



<p class="gatha3">Rājā janassa rudato pavihāya rajjaṃ</p>



<p class="gathalast">Nekkhammapāramimapurayi pabbajitvā; () (Yudhañjaya cariyaṃ;)</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Yo somanassavisuto kururājaputto</p>



<p class="gatha2">Dussīlakuṭajaṭilabbacanaṃ paṭicca,</p>



<p class="gatha3">Raññā niyojitavadho vadhakāvakāsaṃ</p>



<p class="gathalast">Laddhānusāsiya’bhinikkhami cattarajjo; () (Somanassa cariyaṃ;)</p>



<p class="hangnum"><a name="para24"></a><span class="paranum">24</span>. <a name="O0.0100"></a></p>



<p class="gatha1"> Yo kāsirājatanujo’pi ayogharākhyo</p>



<p class="gatha2">Īhaṃ bhato ciramayogharavāsahīrū,</p>



<p class="gatha3">Rajjaṃ pahāya paramaṃ pitarā padattaṃ</p>



<p class="gathalast">Nekkhammapāramiparo vanamotarittha; () (Ayogharacariyaṃ;)</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Yo pañcakāmaguṇadīpanato’padiṭṭha-</p>



<p class="gatha2">Sambhattamittavacanampi paṭikkhipitvā,</p>



<p class="gatha3">Niddhantakañcananibhacchavi kañcanākhyo</p>



<p class="gathalast">Patvā tapovanamapabbaji bandhavehi; () (Bhisacariyaṃ;)</p>



<p class="hangnum"><a name="para26"></a><span class="paranum">26</span>. <a name="O0.0101"></a></p>



<p class="gatha1"> Pakkhittadaddulanahārurivā’nalamhi</p>



<p class="gatha2">Saṅkhāradhammavisaye paṭivaṭṭitatto,</p>



<p class="gatha3">Yo soṇabhusurasudhī vibhavaṃ pahāya</p>



<p class="gathalast">Pabbajjituṃ sapariso pavanaṃ jagāma; () (Soṇapaṇḍitacariyaṃ; Iti nekkhamma pārami;)</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Yo seṇako sudhi pasibbakagabbhasāyiṃ</p>



<p class="gatha2">Vippassi mohakalusikatamānasassa,</p>



<p class="gatha3">Sappaṃ sughoramupadassiya dīghadassī</p>



<p class="gathalast">Paññāsupāramimapūrayi bhurimedho; () (Seṇakapaṇḍita cariyaṃ;)</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Yo yaṃ mahosadhasamākhyasudhī sudhīso</p>



<p class="gatha2">Ummaggasaṃvutanisaggavatisamo’pi,</p>



<p class="gatha3">Ummaggato’va sabalaṃ mithilādhināthaṃ</p>



<p class="gathalast">Paññāpajāpatipati riputo mumoca; () (Mahosadhacariyaṃ iti paññā pāramī;)</p>



<p class="hangnum"><a name="para29"></a><span class="paranum">29</span>. <a name="O0.0102"></a></p>



<p class="gatha1"> Vālenu’ḷāravīriyo vīriyena ghoraṃ</p>



<p class="gatha2">Saṃsāradukkhamiva yo kisakālako’pi,</p>



<p class="gatha3">Gambhīrasāgarajalaṃ sapajānukampī</p>



<p class="gathalast">Ussiñcituṃ satatamārahi sattasāro; () (Kālaka cariyaṃ)</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Rājāmahādijanako janakundacando</p>



<p class="gatha2">Gambhīrabhurisalilaṃ salilākaraṃ yo,</p>



<p class="gatha3">Sūro’rubāhuvīriyo vīriyaṃ tatāra</p>



<p class="gathalast">Saṃsārasindhutaraṇe taraṇīsarūpo; () (Mahājanakacariyaṃ; Iti vīriyapārami;)</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Yo khantitintahadayo yatikhantivādī</p>



<p class="gatha2">Chedāpite’pi sakalaṃ sakalattabhāve,</p>



<p class="gatha3">Samapūtakhantijalamevabhūsaṃ siseca</p>



<p class="gathalast">Vyāpādapāvakapadittakalāburāje; () (Khantivādī cariyaṃ)</p>



<p class="hangnum"><a name="para32"></a><span class="paranum">32</span>. <a name="O0.0103"></a></p>



<p class="gatha1"> Yo dhammapālanaparo susu dhammapālo</p>



<p class="gatha2">Kārāpite’pi vadhakeha’simālakammaṃ,</p>



<p class="gatha3">Āsannatāpanirayamhi patāparāje</p>



<p class="gathalast">Khantiṃ pavattayi manappitakhantimetto; () (Dhammapāla cariyaṃ; Iti khantipāramī;)</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Yo antarīpagabhayaṃkarasuṃsumāra-</p>



<p class="gatha2">Muddhāsamappitapado kapirājabhūto,</p>



<p class="gatha3">Dinnaṃ paṭiññamanukubbamanaññalabbhaṃ</p>



<p class="gathalast">Najjā papāta paratīramasaccabhīrū; () (Kapirāja cariyaṃ)</p>



<p class="hangnum"><a name="para34"></a><span class="paranum">34</span>. <a name="O0.0104"></a></p>



<p class="gatha1"> Yo saccapāramiparo vasi paccanāmo</p>



<p class="gatha2">Saccena saccamahīsandhiya saccadassī,</p>



<p class="gatha3">Poriṃ samaggakaraṇiṃ sirijambudīpe</p>



<p class="gathalast">Sampālayaṃ sakalalokamavoca vācaṃ; () (Saccasavbhaya cariyaṃ;)</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Yo vaṭṭapotakadijo avirūḷhapakkha-</p>



<p class="gatha2">Pādo’tikhuddakakulāvakagabbhasāyī,</p>



<p class="gatha3">Saccena soḷasakarisamitappadese</p>



<p class="gathalast">Dāvagginibbutimakā thiramāyugantaṃ; () (Vaṭṭapotaka cariyaṃ;)</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Yo gijjhakākabakabāṇakabhakkhabhuta-</p>



<p class="gatha2">Bandhu nidāgharavitāpaparikkhayā’pe,</p>



<p class="gatha3">Ritte saramhi parimocayi maccharājā</p>



<p class="gathalast">Saccena’kālajaladāgamapaccayena; () (Maccharāja cariyaṃ;)</p>



<p class="hangnum"><a name="para37"></a><span class="paranum">37</span>. <a name="O0.0105"></a></p>



<p class="gatha1"> Duṭṭhāhidaṭṭhavisavegavimucchitaṃ yo</p>



<p class="gatha2">Maṇḍabbatāpasavaro’rasayaññadattaṃ,</p>



<p class="gatha3">Katvāna saccakiriyaṃ karuṇāya kaṇha-</p>



<p class="gathalast">Dīpāyano muni mumoca tamāpadamhā; () (Kaṇhādīpāyana cariyaṃ;)</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Yo porisādavasago sutasomarājā</p>



<p class="gatha2">Rajje tiyojanasate sakajīvite’pi,</p>



<p class="gatha3">Saccaṃ rarakkha nanu saccaparo nirāso</p>



<p class="gathalast">Dinnaṃ paṭissavamubhinnamapānukubbaṃ; () (Sutasomacariyaṃ; Iti saccapāramī;)</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Nibbinnarajjavibhavo bhavabhīrūtāya</p>



<p class="gatha2">Yo mūgapakkhabadhirākati mūgapakkho,</p>



<p class="gatha3">Nīte nikhātumapaki sīvathikāvakāse</p>



<p class="gathalast">Daḷhaṃ adhiṭṭhitavataṃ vata nojahāsi; () (Temiyacariyaṃ; Iti adhiṭṭhāna pāramī;)</p>



<p class="hangnum"><a name="para40"></a><span class="paranum">40</span>. <a name="O0.0106"></a></p>



<p class="gatha1"> Mettavihāraparamo piturandhayaṭṭhi</p>



<p class="gatha2">Yo somasommayadayo’pi suvaṇṇasāmo,</p>



<p class="gatha3">Vāḷehi samparivuto pavane vihāri</p>



<p class="gathalast">Mettākhyapāramimapūrayi pāpabhīrū; () (Suvaṇṇasāmacariyaṃ;)</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Yo ekarājavisuto bhuvi kāsirājā</p>



<p class="gatha2">Mettākalattadutiyo sakajīvite’pi,</p>



<p class="gatha3">Avachinnarajjavibhāve paṭipakkharāje</p>



<p class="gathalast">Mettāya samphari samaṃ paribhāvitāya; () (Ekarājacariyaṃ; Iti mettā pāramī;)</p>



<p class="hangnum"><a name="para42"></a><span class="paranum">42</span>. <a name="O0.0107"></a></p>



<p class="gatha1"> Yā lomehaṃsavisuto’pi tulāsarikkho</p>



<p class="gatha2">Mānāvamānanakaresu sukhe ca dukkha,</p>



<p class="gatha3">Vāsaṃ cavaṭṭhiparikiṇṇasusānamajjhe</p>



<p class="gathalast">Veraṃ averamanupecca rarakkhu’pekkhaṃ; () (Lomahaṃsacariyaṃ; Iti upekkhāka pakāramiṃ)</p>



<p class="hangnum"><a name="para43"></a><span class="paranum">43</span>.</p>



<p class="gatha1"> So bodhiyā’bhiniyato paripakkañāṇo</p>



<p class="gatha2">Buddhaṅkuro’pacitapāramitābalena,</p>



<p class="gatha3">Nijjhāmataṇha’sitakañjakkhuppipāsa-</p>



<p class="gathalast">Lokantarorunirayesu na jātu jāto; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Nālattha paṇḍakanapuṃsakamūgapakkha-</p>



<p class="gatha2">Chaccandhajātibadhiritthijaḷattabhāvaṃ,</p>



<p class="gatha3">So makkhikāmakasakutthakipillikādi-</p>



<p class="gathalast">Jātyā napātubhavi kīṭapaṭaṅakgajātyā; ()</p>



<p class="hangnum"><a name="para45"></a><span class="paranum">45</span>. <a name="O0.0108"></a></p>



<p class="gatha1"> Nālattha gandhagajato puthulatta bhāvaṃ</p>



<p class="gatha2">Nālattha vaṭṭasusukā sukhumanta bhāvaṃ,</p>



<p class="gatha3">Nālattha umdanamammanakatta bhāvaṃ</p>



<p class="gathalast">Nālattha evamatihīnataratta bhāvaṃ;</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Nāhosi mātuvadhako pitughātako vā</p>



<p class="gatha2">Nāhosi saṅghabhiduro arahantaghāto,</p>



<p class="gatha3">Nāhosi duṭṭhahadayena tathāgatassa</p>



<p class="gathalast">Nāhosi saṃjananako rudhirassa kāye; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Kammaṃ phakhalaṃ tadubhayaṃ paṭibāhino ye</p>



<p class="gatha2">Ucchedadiṭṭhigatikā vihariṃsu tesaṃ,</p>



<p class="gatha3">Laddhiṃ kadāci naparāmasi saddahāno</p>



<p class="gathalast">Kammaṃ phalaṃ niyatabodhiparāyaṇo so; ()</p>



<p class="hangnum"><a name="para48"></a><span class="paranum">48</span>. <a name="O0.0109"></a></p>



<p class="gatha1"> Yasmiṃ bhave bhavati nāmacatukkamattaṃ</p>



<p class="gatha2">Tatrā’pi puññakaraṇattha masaññasatte,</p>



<p class="gatha3">Aṭṭhānato napaṭisandhimagaṇhi suddhā-</p>



<p class="gathalast">Vāsesu pañcasu kadāci papañcabhīrū; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Buddhaṅkuro niyatabodhipado kadāci</p>



<p class="gatha2">Dīghāyukesu’pibhavesu sukhānapekho,</p>



<p class="gatha3">Katvā’dhimuttivacanaṃ idha jīvaloke</p>



<p class="gathalast">Nibbatti so tidasapāramipūraṇatthaṃ; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Iccevaṃ so purisanisabho duppavesassa bodhi-</p>



<p class="gatha2">Pāsādassā’vataraṇasamattiṃsatisseṇirūpaṃ,</p>



<p class="gatha3">Nipphādento parahitarato pāramīdhammajātaṃ</p>



<p class="gathalast">Saṃsāre saṃsari cirataraṃ ghoradukkhaṃ titikkhaṃ; ()</p>



<p class="bodytext">Iti medhānandābhidhānena yatinā viracite sakalakavijana hadayānanda dānanidāne jinavaṃsadīpe durenidāne pāramidhammābhisaṅkharaṇa pavatti paridīpo catuttho saggo.</p>



<p class="hangnum"><a name="para1"></a><span class="paranum">1</span>. <a name="O0.0110"></a></p>



<p class="gatha1"> Atthavattapadaṃ nānāvaṇṇamaṇṇavajānvitaṃ,</p>



<p class="gathalast">Patthyāvattamivāhosi jetuttarapuraṃ pure; () (Silesa bandhanaṃ;)</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Parikhāmekhalādāma baddhapākārasoṇinī,</p>



<p class="gathalast">Rarāja rājadhānī sā vadhūva patimaṇḍitā; ()</p>



<p class="hangnum"><a name="para3"></a><span class="paranum">3</span>. <a name="O0.0111"></a></p>



<p class="gatha1"> Maṇisiṅgaṃsumālābhi bālaṃsumālivibbhamaṃ,</p>



<p class="gathalast">Sasaṅkamaṇḍalaṃ tasmiṃ palamhesā’bhīsārikā; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Indirāmandirā’mandamaṇimandirasālinī,</p>



<p class="gathalast">Hemaddhajāvali tasmiṃ kiḷāpayi kalāpino; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Rarāja nāgarājānaṃ kappitābharaṇehi ca,</p>



<p class="gathalast">Dāṭhāhi dānadhārāhi meghavacchantā’va sā purī; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Turaṅganikaroṇḍutadhulidhūsaritambaraṃ,</p>



<p class="gathalast">Nivāritātapaṃraṅgavitānassirimāhari; ()</p>



<p class="hangnum"><a name="para7"></a><span class="paranum">7</span>. <a name="O0.0112"></a></p>



<p class="gatha1"> Nīlasevāladhammillā samphullakamalā’nanā,</p>



<p class="gathalast">Tahimuppalalola’kkhī haṃsapīnapayodharā; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Kiñjakkharājirasānāruddharodhanitambinī,</p>



<p class="gathalast">Bhiṅgālimaṇimañjirā nārī’vā’suṃ sarojinī; () (Silesa bandhanaṃ;)</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Kevakalaṃ kapparukkhehi vinā sā rājadhānya’hu,</p>



<p class="gathalast">Visāṇārājadhānī’va sabbasampattisālinī; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Kadāci purisājañño rājā’hosi pure tahiṃ,</p>



<p class="gathalast">Vessantaro’tināmena vissuto bhuvanattaye; ()</p>



<p class="hangnum"><a name="para11"></a><span class="paranum">11</span>. <a name="O0.0113"></a></p>



<p class="gatha1"> Kumāro’va samāno so dānakīḷāparāyaṇo,</p>



<p class="gathalast">Kāyūpagāni dhātīnaṃ ratanābharaṇāni’pi; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Khaṇḍākhaṇḍaṃ karitvāna navakkhantuṃ kapariccaji,</p>



<p class="gathalast">Evaṃ bāhiravatthūnidadanto aṭṭhavassiko; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Pāsādamabhirīhitvā sonisajjā’bhiyācanaṃ,</p>



<p class="gathalast">Dassāmī’ti vicintesi sisakkhimaṃsalohitaṃ; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Sukhedhito mahāsatto sukkapakkhe’va candimā,</p>



<p class="gathalast">Pālesi dasadhammena patvā rajjasiriṃ pajaṃ; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Nisajjo paripāsāde so rājā ekadā raho,</p>



<p class="gathalast">Kāmānaṃ saṅakkilesañca vokārādīnavaṃ sari; ()</p>



<p class="hangnum"><a name="para16"></a><span class="paranum">16</span>. <a name="O0.0114"></a></p>



<p class="gatha1"> Pabbajjāhirato rājā nibbinto vibhavebhave,</p>



<p class="gathalast">Sampattisāramādāya hitvā rajjasiriṃ varaṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Mattamātaṅakgarājā’va aggipajjalakānanā,</p>



<p class="gathalast">Rudato ñātisaṅakghassa agārasmā’bhi nikkhamī; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Campakāsokavakulatarusaṇḍasumaṇḍitaṃ,</p>



<p class="gathalast">Sikhaṇḍimaṇḍalākhaṇḍakīḷaṃ kokilakūjanaṃ; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Anekamigapakkhīnamāsayaṃ salilāsayaṃ,</p>



<p class="gathalast">Vīkāsakusumāmodappavāsitasamīraṇaṃ; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Madhumattā’liṅdhaṅkāranibbhara’mburuhākaraṃ,</p>



<p class="gathalast">Sampātanijjharā’rāvagambhīrabhuribhūdharaṃ; ()</p>



<p class="hangnum"><a name="para21"></a><span class="paranum">21</span>. <a name="O0.0115"></a></p>



<p class="gatha1"> Pavavekakkhamaṃ vaṅkapabbhāraṃ girigabbharaṃ,</p>



<p class="gathalast">Duppavesapakathaṃ vaṅkagirināmatapovanaṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Patvā laddhe’sipabbajjā kavilāso so mahībhujo,</p>



<p class="gathalast">Caranto brahmacariyaṃ cirassaṃ vītināmayi; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Tassarañño mahesipi maddīnāma sukhedhitā,</p>



<p class="gathalast">Puttadhītūbhisaddhiṃ taṃ tapovanamupāvisi; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Mahiccho pūjakovippo tadā bīgacchadassano,</p>



<p class="gathalast">Yena vessantarosattasāro tenupasaṅkami; ()</p>



<p class="hangnum"><a name="para25"></a><span class="paranum">25</span>. <a name="O0.0116"></a></p>



<p class="gatha1"> Attho kammakarehī’ti jarājajjaritassa me,</p>



<p class="gathalast">Puttañcadhītaraṃ yācī dhīraṃ patvā dayāparaṃ; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Ubho kaṇhājinaṃ jāliṃ sasenahabhārabhājanaṃ,</p>



<p class="gathalast">Sammāsambodhikāmo so taṇhādāsabyamuttiyā; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Dakkhiṇodakasamputajūjaka’ñjalibhājane,</p>



<p class="gathalast">Samappayittha bandhitvā agamā’dāya niddayo; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Dānādhimuttīvīmaṃsī vippākappenu’pāgato,</p>



<p class="gathalast">Saṃyāci devarājā’tha maddideviṃ patibbataṃ; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Dakkhiṇodakaniddhotahattho so dakkhiṇodakaṃ,</p>



<p class="gathalast">Katvā devesavippassa deviṃ devo pariccaji; ()</p>



<p class="hangnum"><a name="para30"></a><span class="paranum">30</span>. <a name="O0.0117"></a></p>



<p class="gatha1"> Sattakkhattuṃ pakampittha tassa pāramitejasā,</p>



<p class="gathalast">Sādhusādhūti pattānumodantī’va mahīvadhū; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Iccevaṃ purisārañño paripācinapāramī,</p>



<p class="gathalast">Maṇiraṃsismujjota pāsādasatalaṅkate; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Mandamandāniloṇḍūta pañcavaṇṇaddhajālīnaṃ,</p>



<p class="gathalast">Maṇikiṃkiṇijālānurāvasotarasāyane; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Dibbehi naccagītehi vāditehi manorame,</p>



<p class="gathalast">Kandappamaṇḍapākāra raṅgamaṇḍapamaṇḍite; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Dibbantadibbarājūnaṃ indacāpasatehi’va,</p>



<p class="gathalast">Cūḷāmaṇīmarīcihī sambādhīkaḷita’mbare; ()</p>



<p class="hangnum"><a name="para35"></a><span class="paranum">35</span>. <a name="O0.0118"></a></p>



<p class="gatha1"> Accharāhi kucañcandanamitaṅgīhi dūrato,</p>



<p class="gathalast">Vidhūtacandikārāji cārucāmara mārute; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Suttappabuddhaposo’va tusite tidasālaye,</p>



<p class="gathalast">Tato cavitvā nibbatti hutvā santusita’vhayo; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Dibbesu pañcakāmesu vasanto tusitālaye,</p>



<p class="gathalast">Pañcindriyāni lokekalocano paricārayi; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Tadā dasasahassesu cakkavāḷesu devatā,</p>



<p class="gathalast">Ekattha sannipatitā sutvā buddhahaḷāhaḷaṃ; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Teno’pasaṅkamitvāna yenā’si purisuttamo,</p>



<p class="gathalast">Katvā tabbadanambhojaṃ nayanālikulālayaṃ; ()</p>



<p class="hangnum"><a name="para40"></a><span class="paranum">40</span>. <a name="O0.0119"></a></p>



<p class="gatha1"> Cūḷāmaṇimayukhambutiddhotacaraṇāsane,</p>



<p class="gathalast">Baddhañjalipuṭambhojamakulāti samappayuṃ; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Cakkavattipadaṃ sakkamārabrahmapadatayā,</p>



<p class="gathalast">Nakho mārisa patthetvā pāramī paripācitā; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Veneyyabandhubhutena sammāsambodhimicchatā,</p>



<p class="gathalast">Tayā mārisa kicchena pūritā dasapāramī; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Sadevakassa lokassa hitāya mātukucchiyaṃ,</p>



<p class="gathalast">Uppajjatūti yāciṃsu taṃdhīraṃ karuṇāparaṃ; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Satavassāyuheṭṭhāpi uddhaṃ sahasahassato,</p>



<p class="gathalast">Yasmā akālo buddhānaṃ tasmā kālaṃ vipassi so; ()</p>



<p class="hangnum"><a name="para45"></a><span class="paranum">45</span>. <a name="O0.0120"></a></p>



<p class="gatha1"> Yasmā aññesu dīpesu sambuddhā nopapajjare,</p>



<p class="gathalast">Jāyanti jambudīpasmiṃ tasmā dīpaṃ vipassi so; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Yasmā milakkhadesesu nūppajjanti tathāgatā,</p>



<p class="gathalast">Jāyare majjhime dese tasmādesaṃ vipassi so; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Yasmā najāyare vessasuddatvayesu jāyare,</p>



<p class="gathalast">Khantiye brāhmaṇe buddhā kulaṃ tasmā vipassi so; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Yasmā anaññavisayā kucchi sambuddhamātuyā,</p>



<p class="gathalast">Tasmā āyuparicchedavasena passi mātaraṃ; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Lokekalocano evaṃ katvā pañcāvalokanaṃ,</p>



<p class="gathalast">Tāsaṃ paṭiññaṃ pādāsi karuṇāpuṇṇamānaso; ()</p>



<p class="hangnum"><a name="para50"></a><span class="paranum">50</span>. <a name="O0.0121"></a></p>



<p class="gatha1"> Tappādatāmarasacumbita moḷimālā</p>



<p class="gatha2">Sampattadevaparisā’ntaradhāyi tāva,</p>



<p class="gatha3">Ogayha nandanavanaṃ tusitādhirājā</p>



<p class="gathalast">Tamhā cavī matidayādayināsabhāyo; ()</p>



<p class="bodytext">Iti medhānandābhidhānenayatinā viracite sakalakavijana hadayānandadānatidāne jinavaṃsadīpe durenidāne vessantaracariyappabhutidevārādhanā pavatti paridīpo pañcamo saggo.</p>



<p class="centered">Jinavaṃsadīpe dūrenidāna bhāgo paṭhamo.</p>



<p class="hangnum"><a name="para1"></a><span class="paranum">1</span>. <a name="O0.0122"></a></p>



<p class="gatha1"> Yā sattasārapabhavā sirijambudīpe</p>



<p class="gatha2">Phītā’marāvatipurī’va purīvataṃsā,</p>



<p class="gatha3">Ādiccavaṃsikanarindapaveṇi bhūmi</p>



<p class="gathalast">Lakkhyālayā kapilavatthupurī pure’si; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Vaṇṇehi kaṇṇasukhasaddarasehi jāta-</p>



<p class="gatha2">Rūpehi atthavisarehi yatīhi yuttā,</p>



<p class="gatha3">Yā rājadhāni puthupāṇagaṇappadehi</p>



<p class="gathalast">Āsī (vasantatilakā) racanā yatheva; () (Silesa bandhanaṃ;)</p>



<p class="hangnum"><a name="para3"></a><span class="paranum">3</span>. <a name="O0.0123"></a></p>



<p class="gatha1"> Pācīdisābhujalatāya mahīyuvatyā</p>



<p class="gatha2">Sannaddhasaṅkhavalayassirimāvahantaṃ,</p>



<p class="gatha3">Yassā sudhāsuparikammakataṃ rarāja</p>



<p class="gathalast">Pākāracakkamacalaṃ makuṭānukāraṃ; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Yassā rarāja parikhā nagarindirāya</p>



<p class="gatha2">Kiñjakkhiñjaritatīradasābhirāmā,</p>



<p class="gatha3">Saṃsibbitālivittīmaṇitantupantī</p>



<p class="gathalast">Pākārasoṇibharato galitambaraṃ’va; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Kandappadappamadirāmadamattadhuttā</p>



<p class="gatha2">Mandānileritasunīlalatāvitānaṃ,</p>



<p class="gatha3">Yasmiṃ vilolanayanañjalipiyamānaṃ</p>



<p class="gathalast">Āpānabhuminibhamopavanaṃbhajiṃsu; ()</p>



<p class="hangnum"><a name="para6"></a><span class="paranum">6</span>. <a name="O0.0124"></a></p>



<p class="gatha1"> Mattaṅganāya navayobbanagabbitāya</p>



<p class="gatha2">Raṅgālayaggamaṇidappaṇabimbitehi,</p>



<p class="gatha3">Yā rājadhāni ghanapīnapayodharehi</p>



<p class="gathalast">Sommānanehi bhaji mānasavāpisobhaṃ; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Saṅkappitābharaṇaraṃsi sateratālī</p>



<p class="gatha2">Dāṭhābalākavisarā madavuṭṭhidhārā,</p>



<p class="gatha3">Yasmiṃ pure gharamayūrakulaṃ akāle</p>



<p class="gathalast">Kīḷāpayiṃsu varavāraṇavārivāhā; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Pākāracakkabahiniggata muggarāgaṃ</p>



<p class="gatha2">Yasmiṃ turaṅganikaruddhaṭadhūlijālaṃ,</p>



<p class="gatha3">Racchāvatārajanatāya khaṇaṃ janesi</p>



<p class="gathalast">Bhītiṃ padittapalayānalajālasobhaṃ; ()</p>



<p class="hangnum"><a name="para9"></a><span class="paranum">9</span>. <a name="O0.0125"></a></p>



<p class="gatha1"> Yasmiṃ vimānamaṇisiṅgajutippabandha-</p>



<p class="gatha2">Sañcumbitaṃ jitaraviṃ hariṇḍakabimbaṃ,</p>



<p class="gatha3">Nārījanānanasarojakatāvamānaṃ</p>



<p class="gathalast">Kodhābhibhutamiva vaṇṇavikāramāpa; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Yatthissarehi samadhiggahitāni tuṅga-</p>



<p class="gatha2">Kelāsakuṭadhavalāti manoharāti,</p>



<p class="gatha3">Niccaṃ sudhāsuparikammakatāni cā’suṃ</p>



<p class="gathalast">Lakkhīniketananibhāni niketanāni; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Yatthindanilamaṇimāpitamaṇḍapagge</p>



<p class="gatha2">Hemaddhajāvaliparibbhamaṇaṃka puramhi,</p>



<p class="gatha3">Jīmūtakūṭapamukhe satavijjumālā-</p>



<p class="gathalast">Līlāvahaṃ virahinīnamaghaṃ janesi; ()</p>



<p class="hangnum"><a name="para12"></a><span class="paranum">12</span>. <a name="O0.0126"></a></p>



<p class="gatha1"> Sañjhānurāgamaṇitoraṇadīdhitīhi</p>



<p class="gatha2">Bhinnandhakāranikarā’khilanāgarānaṃ,</p>



<p class="gatha3">Yā rājadhāni janayantipi tuṅgatuṭṭhiṃ</p>



<p class="gathalast">Pītyā navāsi rajanīsma bhisārikānaṃ; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Sevālakesarasamākulatīrabhāgā</p>



<p class="gatha2">Samphullarattapadumuppalakallahārā,</p>



<p class="gatha3">Haṃsālisārasasamosaraṇābhirāmā</p>



<p class="gathalast">Yasmiṃ sunimmalajalā kamalākarāsuṃ; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Yasmiṃpure kulavadhūvadanambujānaṃ</p>



<p class="gatha2">Laddhuṃ nirūpamasiriṃ bhusamussahantā,</p>



<p class="gatha3">Yāvajja setasarasiruhasītaraṃsī</p>



<p class="gathalast">Aññoññabaddhapaṭighā’va vajanti nāsaṃ; ()</p>



<p class="hangnum"><a name="para15"></a><span class="paranum">15</span>. <a name="O0.0127"></a></p>



<p class="gatha1"> Yasmiṃ suvaṇṇamakaṇirūpiyavaṃsavaṇṇa-</p>



<p class="gatha2">Muttāpavāḷacajirehi mahārahehi,</p>



<p class="gatha3">Nānāpaṇā sukhumakāsikasāṇahaṅga-</p>



<p class="gathalast">Koseyyakhomavasanehi’bhavuṃ papuṇṇā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Cakkāsisattidhanukuntagadādibhatthā</p>



<p class="gatha2">Sannaddhahemakavacā vijitārivaggā,</p>



<p class="gatha3">Saṅgāmasāgarasamuttaraṇātisurā</p>



<p class="gathalast">Yodhā yahiṃ puravare akariṃsu rakkhaṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Phūṭṭhā ka vāṭanikaṭe maṇimandirānaṃ</p>



<p class="gatha2">Kappāsapaṭṭadhavalā saradabbharājī,</p>



<p class="gatha3">Yasmiṃ khaṇaṃ javanikāsirimādadhānā</p>



<p class="gathalast">Thīnaṃ jugopa madhupehi mukhambujāni; ()</p>



<p class="hangnum"><a name="para18"></a><span class="paranum">18</span>. <a name="O0.0128"></a></p>



<p class="gatha1"> Nibbiddhavīthivisarehi susajjitehi</p>



<p class="gatha2">Niccussavāya puramussitatorasehi,</p>



<p class="gatha3">Bhogindabhoganikarehi rasātalaṃ’va</p>



<p class="gathalast">Yaṃ sampasāritaphaṇehi babhuva rammaṃ; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Yasmiṃpure vivaṭamandirajālakānaṃ</p>



<p class="gatha2">Uddhūtadhulimalinīkaḷitālakānaṃ,</p>



<p class="gatha3">Nārinamindurucīrānana dappaṇesu</p>



<p class="gathalast">Lokassa locanamaṇi paṭibimbitā’suṃ; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Gambhīrasaṅkhapaṭabhaddhanibhūrighosaṃ</p>



<p class="gatha2">Kelāsakūṭadhavalālayapheṇapiṇḍaṃ,</p>



<p class="gatha3">Yaṃ puṇṇasattaratanaṃ purakhīrasindhuṃ</p>



<p class="gathalast">Lakkhī alaṅkari turaṅgataraṅgavegaṃ; ()</p>



<p class="hangnum"><a name="para21"></a><span class="paranum">21</span>. <a name="O0.0129"></a></p>



<p class="gatha1"> Reṇuppabandhamalinaṃ kavanarājinīlaṃ</p>



<p class="gatha2">Madhavātimattamadhupaṃ padumābhirāmaṃ,</p>



<p class="gatha3">Yaṃ rājahaṃsabhajitaṃ avatiṇṇalokaṃ</p>



<p class="gathalast">Āsi puraṃ vikacakañjavanaṃ yatheva; () (Silesabandhanaṃ;)</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Yasmiṃpuramhi ratanujjalanīlakaṇṭhā</p>



<p class="gatha2">Rāgāvamadditadharā’vivaṭadvijāli,</p>



<p class="gatha3">Āsuṃpayodharabharā’viraḷappadesā</p>



<p class="gathalast">Sampattavuṭṭhidivasāviyamātugāmā; () (Silesabandhanaṃ;)</p>



<p class="hangnum"><a name="para23"></a><span class="paranum">23</span>. <a name="O0.0130"></a></p>



<p class="gatha1"> Dhammānudhammapaṭipatti parāyaṇassa</p>



<p class="gatha2">Saṃsārabhīrukajanassa tapovanābhā,</p>



<p class="gatha3">Yā rājadhāni pacurandhaputhujjanānaṃ</p>



<p class="gathalast">Āpānabhumiva babhūvu’bhayappakārā; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Buddhaṅkurassa ravivaṃsapabhaṅkarassa</p>



<p class="gatha2">Sammā sukhānubhāvanāya subhumibhutā,</p>



<p class="gatha3">Bho yādisi kapilavatthupuri pure’si</p>



<p class="gathalast">Dhammassabhāvamadhunā paridīpaye sā; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Tasmiṃ babhūva nagare nagarādhirāje</p>



<p class="gatha2">Rājā sunīticaturo catusaṅakgahehi,</p>



<p class="gatha3">Dhammena sabbajanarañjanako kadāci</p>



<p class="gathalast">Suddhodanavhavisuto ravivaṃsaketu; ()</p>



<p class="hangnum"><a name="para26"></a><span class="paranum">26</span>. <a name="O0.0131"></a></p>



<p class="gatha1"> Disvā’vatārakalusikatamattabhāvaṃ</p>



<p class="gatha2">Ukkaṇṭhite’va kamalā kamalāpatissa,</p>



<p class="gatha3">Bhūpālipālibhajitaṃ caraṇāravindaṃ</p>



<p class="gathalast">Saṃsevi yassa ravivaṃsadhajassa rañño; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Yassā’vanīsakavino kavikaṇṭhabhusā</p>



<p class="gatha2">Vāṇivadhū madhurakomakalakattavāṇī,</p>



<p class="gatha3">Patvā catummukhamukhambujakānanamhā</p>



<p class="gathalast">Haṃsīva mānasataḷākamalaṅkarittha; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Sabbāridappamathanopari ekadhatvā</p>



<p class="gatha2">Ajjhattikāriparājiyamappasayhaṃ,</p>



<p class="gatha3">Saṃsuddhacittanikase nisitena tāva</p>



<p class="gathalast">Paññāyudhena avadhittha mahībhujo yo; ()</p>



<p class="hangnum"><a name="para29"></a><span class="paranum">29</span>. <a name="O0.0132"></a></p>



<p class="gatha1"> Yasmā mahīpatimahīdharato upekkhā-</p>



<p class="gatha2">Veḷātalāvadhi dayāsalilena puṇṇā,</p>



<p class="gatha3">Mettāsavanti pabhavā muditumimālā</p>



<p class="gathalast">Ajjhottharittha bhuvanattayagaṃjanoghaṃ; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Sampannadānasadanambudharehi yassa</p>



<p class="gatha2">Dānādhimuttiparamassa manodahesu,</p>



<p class="gatha3">Taṇhātaṭāni kapaṇaddhikayācakānaṃ</p>



<p class="gathalast">Hinnāni sattaratanambunipātanena; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Yassindanīlanayanaṃ rajatāvadāta-</p>



<p class="gatha2">Dantaṃ suvaṇṇavadanañca pavāḷasīsaṃ,</p>



<p class="gatha3">Muttāmayaṅgavayavaṃ ratanehi nānā</p>



<p class="gathalast">Dehaṃ sumāpitamivāsi pitāmahena; () (Sīlesabandhanaṃ)</p>



<p class="hangnum"><a name="para32"></a><span class="paranum">32</span>. <a name="O0.0133"></a></p>



<p class="gatha1"> Yassātipaṇḍarayasovisaro’sadhīso</p>



<p class="gatha2">Saṅekkācitānanasaro’rinarādhipānaṃ,</p>



<p class="gatha3">Sokandhakārabhiduro ripurājinīnaṃ</p>



<p class="gathalast">Āsāgarantapathaviṃ paridhikarittha; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Rājaññachappadakulaṃ sakalaṃ padesa-</p>



<p class="gatha2">Rajjādhipaccamakarandarasābhilāsaṃ,</p>



<p class="gatha3">Yassattabhāvakamalākaraphullitāni</p>



<p class="gathalast">Saṃsevi cārucaraṇambūruhāni bhatyā; ()</p>



<p class="hangnum"><a name="para34"></a><span class="paranum">34</span>. <a name="O0.0134"></a></p>



<p class="gatha1"> Setātapattamiva vissutakittipuñjaṃ</p>



<p class="gatha2">Katvā’sipattamiva pāvakabhīmatejaṃ,</p>



<p class="gatha3">Yasmiṃ sarajjamanusāsati sesabhūpā</p>



<p class="gathalast">Chattāsibhūsitakarā sakakiṅkarā’va; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Dvārāni’nekakapaṇḍikayācakānaṃ</p>



<p class="gatha2">Ugghāṭitopya’virataṃ ratanālayesu,</p>



<p class="gatha3">Saddhādisattadhanarakkhaṇatapparo saṃ</p>



<p class="gathalast">Dvārattayaṃ pidahi yo kapilādhinātho; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Yassussitaddhanueṇo pabalārivaggaṃ</p>



<p class="gatha2">Vissaṭṭhābāṇavisarabbisamubbahanto,</p>



<p class="gatha3">Bhasmikari karikarāyatapīnabāhu-</p>



<p class="gathalast">Sappo suphoṭhitajiyāpariphandajivho; ()</p>



<p class="hangnum"><a name="para37"></a><span class="paranum">37</span>. <a name="O0.0135"></a></p>



<p class="gatha1"> Lakkhīnidhānanagaraṇṇavapātubhūto</p>



<p class="gatha2">Mantindakūṭasikharīvalayāvuto yo,</p>



<p class="gatha3">Vālaggamattampi rājasiṇerurājā</p>



<p class="gathalast">Kodhānilena ripuraññamakampiyo’si; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Bhasmikatākhīlavipakkhanarindakaṭṭho</p>



<p class="gatha2">Kodhānalo sarasamīraṇabhāvitopi,</p>



<p class="gatha3">Nibbāyi paghgaritabappajalehi yassa</p>



<p class="gathalast">Lolabbilocanaghaṭehi vipakkhathīnaṃ; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Sannītimaggajalituggamatippadīpo</p>



<p class="gatha2">Kittippabandhadhavalīkatajivaloko,</p>



<p class="gatha3">Rājindamoḷimaṇilaṅkatapādapīṭho</p>



<p class="gathalast">Dhammena rajjamanusāsi ciraṃ sarājā; ()</p>



<p class="hangnum"><a name="para40"></a><span class="paranum">40</span>. <a name="O0.0136"></a></p>



<p class="gatha1"> Tassatipīvarapayodharabhaddakumbha-</p>



<p class="gatha2">Dvandātibhāraviraḷīkatamajjhabhāgā,</p>



<p class="gatha3">Niddosabālaravimaṇḍalacārugaṇḍā</p>



<p class="gathalast">Dibbaccharājitavirājitarūpasobhā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Samphullanīlakamalāmalanīlanettā</p>



<p class="gatha2">Olambamānamaṇikuṇḍalalambakaṇṇā,</p>



<p class="gatha3">Muttāvalivadasanāvali haṃsadhenu-</p>



<p class="gathalast">Helāpahāsagamanā muducāruvāṇī; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Bimbādharā jaladharāyatakesapāsā</p>



<p class="gatha2">Sovaṇṇadappaṇanibhānanacandabimbā,</p>



<p class="gatha3">Sannīrapupphamakuḷopamacārujaṅghā</p>



<p class="gathalast">Kandappa maṅgalasilātalasoṇibhāgā; ()</p>



<p class="hangnum"><a name="para43"></a><span class="paranum">43</span>. <a name="O0.0137"></a></p>



<p class="gatha1"> Nābhālavāḷaruhanīlatamālavallī-</p>



<p class="gatha2">Līlāvinaddhanavakomalaromarājī,</p>



<p class="gatha3">Lāvaṇṇavāridhitaraṅgabhujā’bhinīla-</p>



<p class="gathalast">Subbhulatāmakaraketanacāparūpā; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Bhupālavaṃsakamalākararājabhaṃsi</p>



<p class="gatha2">Māyāvadhu iva sujampatino sujātā,</p>



<p class="gatha3">Candassakomudi’va vijjuriva’mbudassa</p>



<p class="gathalast">Rañño’ticārucaritāsi piyā mahesi; ()</p>



<p class="hangnum"><a name="para45"></a><span class="paranum">45</span>. <a name="O0.0138"></a></p>



<p class="gatha1"> Tasmiṃ nagopamaghare nagare tadāsi</p>



<p class="gatha2">Āsāḷhimaṅgalamaho divasānisatta,</p>



<p class="gatha3">Milāsugandhaparamaṃ vigatāsavaṃ taṃ</p>



<p class="gathalast">Nakkhattakīḷamakarittha mahesi māyā; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Vuṭṭhāya sattamadināgatapuṇṇamāya</p>



<p class="gatha2">Pāto sugandhaparivāsitavārinā sā,</p>



<p class="gatha3">Katvā sinānamatulaṃ kapaṇḍikānaṃ</p>



<p class="gathalast">Dānaṃ adāsi catulakkhadhanabbayena; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Vatthāhatehi sunivatthasupārutā sā</p>



<p class="gatha2">Bhutvā’ggabhojanamadhiṭṭhituposatha’ṅgā,</p>



<p class="gatha3">Niddāturā supinamovarakaṃ pavissa</p>



<p class="gathalast">Kalyāṇamaddasa sirīsayane nipannā; ()</p>



<p class="hangnum"><a name="para48"></a><span class="paranum">48</span>. <a name="O0.0139"></a></p>



<p class="gatha1"> Netvā nipannasayanaṃ himavantapasse</p>



<p class="gatha2">Heṭṭhā visālatarasāḷamahīruhassa,</p>



<p class="gatha3">Naṃ saṭṭhiyojanakacārumanosilāyaṃ</p>



<p class="gathalast">Āropayiṃsu caturo kira devarājā; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Netvā manussamalasaṃharaṇāya tamhā’</p>



<p class="gatha2">Notattanāmarahadaṃ sunahāpayitvā,</p>



<p class="gatha3">Devitthiyo sapadi dibbamayehi nesaṃ</p>



<p class="gathalast">Vatthehi gandhakusumehi alaṅkaritvā; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Tatthubbhavo lasati rūpiyapakabbato yo</p>



<p class="gatha2">Tassodare’tirucire kanakabbimāne,</p>



<p class="gatha3">Pācīnasīsavati dibbamayamhi sammā</p>



<p class="gathalast">Paññāpitaggasayanamhi sayāpayiṃsu; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Oruyha setavaravāraṇarājaveso</p>



<p class="gatha2">Buddhaṅkuro rucirakañcanapabbatamhā,</p>



<p class="gatha3">Āruyha sajjhudharaṇidharamuttarāya</p>



<p class="gathalast">Soṇḍāya setasarasiruhamubbahanto; ()</p>



<p class="hangnum"><a name="para52"></a><span class="paranum">52</span>. <a name="O0.0140"></a></p>



<p class="gatha1"> Patvā vimānavathakuñcanadaṃ naditvā</p>



<p class="gatha2">Katvā padakkhiṇamalaṅkatamātuseyyaṃ,</p>



<p class="gatha3">Bhetvāna tāyapana dakkhiṇapassamanto</p>



<p class="gathalast">Kucchiṃ paviṭṭhasadiso supinena diṭṭho; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Māyāya rājavadhuyā rucirānanāya</p>



<p class="gatha2">Āsāḷhipuṇṇamiyamuttara’sāḷhabhena,</p>



<p class="gatha3">Buddhaṅakkurassa paṭhamena mahāvipāka-</p>



<p class="gathalast">Cittena sampati ahū paṭisandhigabbhe; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Buddhaṅkurassa paṭisandhigatassa gabbhe</p>



<p class="gatha2">Māyāya cārucaritāya ca khaggahatthā,</p>



<p class="gatha3">Nissesupaddavanirākaraṇāya rakkhaṃ</p>



<p class="gathalast">Gaṇhiṃsu tāva caturo surarājaputtā; ()</p>



<p class="hangnum"><a name="para55"></a><span class="paranum">55</span>. <a name="O0.0141"></a></p>



<p class="gatha1"> Māyāya bhattuparamāya tatoppabhuti</p>



<p class="gatha2">Nūppajji kiñci purisesu sarāgacittaṃ,</p>



<p class="gatha3">Sā pañcakāmasukhinī akilantakāyā</p>



<p class="gathalast">Lābhenuḷārayasasāpyabhivaḍḍhitāsi; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Paññāyi dhotaratane janikāya anto</p>



<p class="gatha2">Kucchiṃ gato yatharivāvutapaṇḍusuttaṃ,</p>



<p class="gatha3">Taṃ kucchinā pariharī dasamāsamattaṃ</p>



<p class="gathalast">Pattena telamiva rājini appamattā; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Pāto’va pāṭipadage divase pabuddhā</p>



<p class="gatha2">Rañño kathesi supinaṃ atha so narindo,</p>



<p class="gatha3">Vedaṅgavedacature catusaṭṭhamatte</p>



<p class="gathalast">Pakkosayī dvijavare dvijavaṃsaketū; ()</p>



<p class="hangnum"><a name="para58"></a><span class="paranum">58</span>. <a name="O0.0142"></a></p>



<p class="gatha1"> Lājuttarāya paribhaṇḍakatāya bhumyā</p>



<p class="gatha2">Paññāpitesu sukhumattharaṇatthatesu,</p>



<p class="gatha3">Bhaddāsanesu bhavanamhinisinnakānaṃ</p>



<p class="gathalast">Nemittikānamavanīpati bhusurānaṃ; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Pakkhittasappimadhusakkhirakhīramissa-</p>



<p class="gatha2">Pāyāsapuṇṇaharirūpiyabhājanehi,</p>



<p class="gatha3">Vatthāhatāni dhanadhaññacayañca dhenū</p>



<p class="gathalast">Datvāna diṭṭhasupinassa phakhalaṃ apucchi; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Mācintayittha tava rājiniyā janinda</p>



<p class="gatha2">Kucchimhi tampati patiṭṭhahi puttagabbho,</p>



<p class="gatha3">Ajjhāvasissati sañcepana cakkavatti</p>



<p class="gathalast">Rājā bhavissati agāramasaṃsayaṃ so; ()</p>



<p class="hangnum"><a name="para61"></a><span class="paranum">61</span>. <a name="O0.0143"></a></p>



<p class="gatha1"> Hitvā sasattaratanaṃ catudīparajjaṃ</p>



<p class="gatha2">So pabbajissati sace bhavanā’bhigantvā,</p>



<p class="gatha3">Buddho bhavissati dhuvaṃ catusaccabuddho</p>



<p class="gathalast">Iccabruviṃsu supinatthavidū vidū te; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Sā gabbhabhāravaṭharikatamajjhabhāgā</p>



<p class="gatha2">Gantuṃ sakaṃ kulagharaṃ kulakañjahaṃsi,</p>



<p class="gatha3">Icchāmahanti paṭivedayi devi rañño</p>



<p class="gathalast">So sampaṭicchi vacanaṃ karavīkavāṇyā; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Tamhā mahānagarato nagaraṅgapuṇṇaṃ</p>



<p class="gatha2">So yāva devadahanāmikarājadhānī,</p>



<p class="gatha3">Muttā’vadātapuḷinattharaṇehi rājā</p>



<p class="gathalast">Lājopahāravidhinā kamaluppalehi; ()</p>



<p class="hangnum"><a name="para64"></a><span class="paranum">64</span>. <a name="O0.0144"></a></p>



<p class="gatha1"> Santīrapupphakalasehi samappitehi</p>



<p class="gatha2">Mandātileritapaṭāka dhajāvalīhi,</p>



<p class="gatha3">Kārāpayī kanakarūpiyatoraṇehi</p>



<p class="gathalast">Addhānamaggasamalaṅkaraṇaṃ’takhippaṃ; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Vandī’bhigītathutimaṅakgalagītikāhi</p>



<p class="gatha2">Pañcaṅgikehi turiyehi katupahāraṃ,</p>



<p class="gatha3">Tasmiṃ sumaṇḍitapasādhitamañjasamhi</p>



<p class="gathalast">Dibbavcarāsiriviḍambanarūpasobhaṃ; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Deviṃ suvaṇṇasivikāya susajjitāya</p>



<p class="gatha2">Āropayitva khacitāya maṇīhi nānā,</p>



<p class="gatha3">Pesesi bhupati purakkhatañātisaṅghaṃ</p>



<p class="gathalast">Saddhiṃ sahassasacivehi sukhedhitaṃ so; ()</p>



<p class="hangnum"><a name="para67"></a><span class="paranum">67</span>. <a name="O0.0145"></a></p>



<p class="gatha1"> Samthullapupphaphalapallavavattabhāra-</p>



<p class="gatha2">Rukkhākulaṃ ghanasunīlalatāvitānaṃ,</p>



<p class="gatha3">Hintālatālanaḷakīcakanāḷikera-</p>



<p class="gathalast">Sannīrapūgatiṇapādapapantisāliṃ; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Sevālanīlasalilānilasītalehi</p>



<p class="gatha2">Otiṇṇakahaṃsavisarehi samullasattaṃ,</p>



<p class="gatha3">Jhaṅkārarāvamukharālikulākarāla-</p>



<p class="gathalast">Kiñjakkhajālabharitamburuhākarehi; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Pupphābhigandhasurabhīkatagandhavāhaṃ</p>



<p class="gatha2">Addakkhisabbajanalocanapīyamānaṃ,</p>



<p class="gatha3">Nindantanandanavanaṃ vanajāyatakkhī</p>



<p class="gathalast">Sā lumbinīvanamanaṅgavimānabhūtiṃ; ()</p>



<p class="hangnum"><a name="para70"></a><span class="paranum">70</span>. <a name="O0.0146"></a></p>



<p class="gatha1"> Sā rājinī navadalaṅgulipantīcāru-</p>



<p class="gatha2">Sākhābhujopahitamañjaricāmarehi,</p>



<p class="gatha3">Sannaddhakomalalatāvanitānamagge</p>



<p class="gathalast">Attupahārakaraṇāya katāvakāsā; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Senāya cārucaraṇamburuhoddhaṭehi</p>



<p class="gatha2">Reṇūhi dhūsaritamaggamanakkamanti,</p>



<p class="gatha3">Saddhiṃ sakāya parisāya tatotaritvā</p>



<p class="gatha2">Taṃ lumbinīvanamupāvisi rāmaṇeyyaṃ;()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Taṃ rājiniṃ vanavadhu jitahaṃsagāmiṃ</p>



<p class="gatha2">Āmodamandamalayānilahatthagehi,</p>



<p class="gatha3">Sambhāvayittha mukharālikulābhikiṇṇa-</p>



<p class="gathalast">Reṇuppabandhaharisaṅkhasatehi magge; ()</p>



<p class="hangnum"><a name="para73"></a><span class="paranum">73</span>. <a name="O0.0147"></a></p>



<p class="gatha1"> Gacchantiyā caraṇanūpuranādapāsa-</p>



<p class="gatha2">Baddhānamunnatasiromigapotakānaṃ,</p>



<p class="gatha3">Ummīlitāyatavilocanapantipakkhe</p>



<p class="gathalast">Dassesi nīlanalinīvanarājisobhaṃ; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Uddhaṃ samaggasikharehi katāvakāsa-</p>



<p class="gatha2">Maggantarehi kalikākusumākulehi,</p>



<p class="gatha3">Nānālatākulamahiruhatoraṇehi</p>



<p class="gathalast">Uyyānabhumi upahārarate’va bhuya; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Ukkhittapiñchabharamantasikhaṇḍimālā-</p>



<p class="gatha2">Kīḷāhi kokilakulaṅanikāhaḷehi,</p>



<p class="gatha3">Uyyānabhumi makaraṅajaraṅgabhumi-</p>



<p class="gathalast">Līlaṃ bhajittha bhamaraddhanivallakīhi; ()</p>



<p class="hangnum"><a name="para76"></a><span class="paranum">76</span>. <a name="O0.0148"></a></p>



<p class="gatha1"> Niccaṃ vasantasamayassirimubbahantaṃ</p>



<p class="gatha2">Taṃkhovanaṃ vanavadhūhadayānutāpī,</p>



<p class="gatha3">Patto nidāghasamayopi janesi tuṭṭhiṃ</p>



<p class="gathalast">Tassā sirisakusumālikulāvataṃso; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Tasmiṃ nidāghasūriyātapatāpitāmbhaṃ</p>



<p class="gatha2">Rittālavāḷamivakālamakālamegho,</p>



<p class="gatha3">Cintāturaṃ hadayamattasakhījanopi</p>



<p class="gathalast">Pīṇesi gabbhaparipākabharaṃ vāhantyā; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Kaṭṭhāvasiṭṭhataravo parihīnapattā</p>



<p class="gatha2">Tassādharakkhidasanajjutisaṅgamena,</p>



<p class="gatha3">Āsuṃ navaṅkurapalāsavikāsapuppha-</p>



<p class="gathalast">Saṃvellitā’va ramaṇīyavanappa dese; ()</p>



<p class="hangnum"><a name="para79"></a><span class="paranum">79</span>. <a name="O0.0149"></a></p>



<p class="gatha1"> Gimhābhītāpaparipīḷitaṅdhallikānaṃ</p>



<p class="gatha2">Gambhīrarāvamukharīkatadāyarāji,</p>



<p class="gatha3">Dukkhāturabbirahinīpamadājanassa</p>



<p class="gathalast">Āsi vilāpabadhirīkaḷite’va sāḷā; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Tasmiṃ vikāsakalikāvalihārihārā</p>



<p class="gatha2">Kiñcāpi pakkaphakhalavallarikaṇṭhabhusā,</p>



<p class="gatha3">Nāsakkhi pūgatarupanti sumaṇḍitāya</p>



<p class="gathalast">Māyāya tāya sirimābharituṃ ghaṭantī; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Uyyānamubbhamitamattamadhubbatehi</p>



<p class="gatha2">Campeyyapupphamakulehi samākulaṃtaṃ,</p>



<p class="gatha3">Uddhutadhumapaṭalehi manobhavassa</p>



<p class="gathalast">Dīpehi vāsabhavakanaṃ’va lasantamāsi; ()</p>



<p class="hangnum"><a name="para82"></a><span class="paranum">82</span>. <a name="O0.0150"></a></p>



<p class="gatha1"> Gabbhūpagaṃ bhamarakesakalāpabhārā</p>



<p class="gatha2">Buddhaṅkuraṃ pariṇataṅkuralomahaṃsā,</p>



<p class="gatha3">Vandantiyo viya tahiṃ thabakañjalīhi</p>



<p class="gathalast">Mandānileritalatāvanitā kanatā’suṃ; ()</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Gabbhūpagassa paripakkaphalehi nānā</p>



<p class="gatha2">Puññānubhāvapabhavotusamubbhavehi,</p>



<p class="gatha3">Māyāya gabbhabalikammani tappare’va</p>



<p class="gathalast">Uyyānabhumi janataṃ bhavi tappayanti; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Gabbhūpagassa hi mahāpurisassa gabbha-</p>



<p class="gatha2">Vuṭṭhānamaṅakgalamahussavavāsaramhi,</p>



<p class="gatha3">Uyyānabhumi sakalotusamubbhavehi</p>



<p class="gathalast">Āsi vikāsakusumehi samābhikiṇṇā; ()</p>



<p class="hangnum"><a name="para85"></a><span class="paranum">85</span>. <a name="O0.0151"></a></p>



<p class="gatha1"> Sālumbinīvanasiriṃ kalahaṃsaghosaṃ</p>



<p class="gatha2">Samaphullapupphasurabhiṃphalasambhavojaṃ,</p>



<p class="gatha3">Pañcindriyehi girinijjharasitavātaṃ</p>



<p class="gathalast">Paccakkhapañcavidhakāmarasaṃavindi; ()</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Niyyāsasārasurahiṃphakhalapallavehi</p>



<p class="gatha2">Jhaṃkāritālikulakujitakokilehi,</p>



<p class="gatha3">Samphullapupphanikarehi samābhikiṇṇa</p>



<p class="gatha2">Maddakkhisāyuvatimaṅgalasāḷasālaṃ; ()</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Samphullasāḷakalikaṃtayatālimālā</p>



<p class="gatha2">Sañcumbitaṃkuvalayāmalalocanāya,</p>



<p class="gatha3">Sākhaṃsukomalakaraṅgulipallavehi</p>



<p class="gathalast">Māyāmahesisamalaṅkari vitamāyā; ()</p>



<p class="hangnum"><a name="para88"></a><span class="paranum">88</span>. <a name="O0.0152"></a></p>



<p class="gatha1"> Bhāronatā’va ruciraṅgulipallavānaṃ</p>



<p class="gatha2">Jhaṅkārarāvamukharālikulābhirāmā,</p>



<p class="gatha3">Sākhā vikāsakusumehisamākulā sā</p>



<p class="gathalast">Olambayaṭṭhi bhavi gabbhabharāturāya; ()</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Tassā calittha pavano calalocanāya</p>



<p class="gatha2">Kammubbhavo varatirokaraṇehi tāva,</p>



<p class="gatha3">Deviṃ nirūpamasiriṃ suparikkhipitvā</p>



<p class="gathalast">Tamhā paṭikkami jano kaḷitāvakāso; ()</p>



<p class="hangnum"><a name="para90"></a><span class="paranum">90</span>.</p>



<p class="gatha1"> Brahmāmarāsuranaroragapūjanīyaṃ</p>



<p class="gatha2">Battiṃsalakkhaṇasamujjalarūpa sāraṃ</p>



<p class="gatha3">Niddhotajātimaṇisannibhasuddhagattaṃ</p>



<p class="gathalast">Sattuttamaṃ sapadi devi ṭhitā vijāyi; ()</p>



<p class="hangnum"><a name="para91"></a><span class="paranum">91</span>. <a name="O0.0153"></a></p>



<p class="gatha1"> Duggandhamuttamalasoṇitamakkhitaṅgā</p>



<p class="gatha2">Jāyantya’sesamanujā manujesune’vaṃ,</p>



<p class="gatha3">Caṅgoṭakamhi jinadhāturivādhivāso</p>



<p class="gathalast">Thūpamhi soṇṇapaṭimāriva mātugabbhaṃ; ()</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Nisseṇitova puriso ratanāsanamhā</p>



<p class="gatha2">Therova dhammakathiko ṭhitako’taranto,</p>



<p class="gatha3">Sammā pasāriya ubho mudupāṇipāde</p>



<p class="gathalast">So nikkhamittha kuṇapehi amakkhitaṅgo; ()</p>



<p class="hangnum"><a name="para93"></a><span class="paranum">93</span>. <a name="O0.0154"></a></p>



<p class="gatha1"> Tatropagamma caturo caturānanā taṃ</p>



<p class="gatha2">Jālena kañcanamayena visuddhacittā,</p>



<p class="gatha3">Ādāya mātupurato tanayaṃ ṭhapetvā</p>



<p class="gathalast">Candānane bhavatu nandamanā’tya’vocuṃ; ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Ādiccavaṃsakamalākarabhākarassa</p>



<p class="gatha2">Buddhaṅkurassa subhasītalavāridhārā,</p>



<p class="gatha3">Nikkhamma tāva nabhasā nijamātuyā ca</p>



<p class="gathalast">Gāhāpayuṃ utumubhosu kalebaresu; ()</p>



<p class="hangnum"><a name="para95"></a><span class="paranum">95</span>.</p>



<p class="gatha1"> Tesaṃ karehi caturo surarājaputtā</p>



<p class="gatha2">Gaṇhiṃsu saṇhasukhumāya’jiṇappaveṇyā,</p>



<p class="gatha3">Tesañhi pāṇitalato paṇipātapubbaṃ</p>



<p class="gathalast">Gaṇhiṃsu taṃ dukulacumbaṭakena’maccā; ()</p>



<p class="hangnum"><a name="para96"></a><span class="paranum">96</span>. <a name="O0.0155"></a></p>



<p class="gatha1"> Tesaṃ karehi pathavitalamotaritvā</p>



<p class="gatha2">Ṭhatvā puratthimadisaṃ asamo vipassi,</p>



<p class="gatha3">Uddhaṃ adho catudisānudisā ca evaṃ</p>



<p class="gathalast">Ekaṅganaṃ bhavitadā’khilalokadhātu; ()</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Tumhehi uttaritaro bhuvase tīsu</p>



<p class="gatha2">Natthīti matthakajaṭāmakuṭappitehi,</p>



<p class="gatha3">Katvānijañjalipuṭehi nipaccakāraṃ</p>



<p class="gathalast">Brahmāmarāsuranarā tamabhitthaviṃsu; ()</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Soca’ttanā samamadisva disāsu tāsū</p>



<p class="gatha2">Tappādavītiharaṇena padānisatta,</p>



<p class="gatha3">Gantvāna uttaradisā’bhimukho avanyā</p>



<p class="gathalast">Abbhuggatamburuhamuddhani tiṭṭhamāno; ()</p>



<p class="hangnum"><a name="para99"></a><span class="paranum">99</span>. <a name="O0.0156"></a></p>



<p class="gatha1"> Aggo’hamasmi ahamasmi janassa jeṭṭho</p>



<p class="gatha2">Seṭṭho’hamasmi ayamantima’jāti mayhaṃ,</p>



<p class="gatha3">Dhīro mametarahi natthi punabbhavo’ti</p>



<p class="gathalast">Nicchāritāsabhivaco nadi sīhakanādaṃ; ()</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Vesākhemāse suhakujadine puṇṇamāyaṃ visākhe</p>



<p class="gatha2">Nakkhatteyoge suragurugate so kuḷīravharāsiṃ,</p>



<p class="gatha3">Sañjāto nātho paramakaruṇābhāvanābhāvatatto</p>



<p class="gathalast">Māyākucchimhā kusumitalatāvelalituyyānabhumyā; ()</p>



<p class="bodytext">Iti medhānandābhidhānena yatinā viracite sakala kavijana hadayānandadānanidāne jinavaṃsadīpe avidurenidāne pacchimabhavika mahābodhi sattuppatti pavattiparidīpo chaṭṭhosaggo.</p>



<p class="hangnum"><a name="para1"></a><span class="paranum">1</span>. <a name="O0.0157"></a></p>



<p class="gatha1"> Atharammatarā’si jātikhetta-</p>



<p class="gatha2">Pariyāpatta’vakāsalokadhātu,</p>



<p class="gatha3">Kamaluppala (mālabhārinī) hi</p>



<p class="gathalast">Tadupaṭṭhānagatāhi devatāhi; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Kamalāsanadevadānavānaṃ</p>



<p class="gatha2">Bhuvane’kattha samāgamo tadā’si,</p>



<p class="gatha3">Jinacakkapaṭiggahassa ṭhānaṃ</p>



<p class="gathalast">Avivādena sadevamānusānaṃ; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Paṭilābhanimittamādisantī</p>



<p class="gatha2">Vata sabbaññutañāṇasampadāya,</p>



<p class="gatha3">Dasasaṅkhasahassilokadhātu</p>



<p class="gathalast">Abhikampī pahaṭe’va kaṃsapātī; ()</p>



<p class="hangnum"><a name="para4"></a><span class="paranum">4</span>. <a name="O0.0158"></a></p>



<p class="gatha1"> Jananussavavāsaramhi tasmiṃ</p>



<p class="gatha2">Nijadehajjutipiñjaro’dapādi,</p>



<p class="gatha3">Dasasaṅkhasahassacakkavāḷa-</p>



<p class="gathalast">Kuharālokakaro mahāvabhāso; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Apatāḷitacammanaddhabherī-</p>



<p class="gatha2">Vikatīnaṃ sayameva vajjanampi,</p>



<p class="gatha3">Tadanuttaradhammadesanāya</p>



<p class="gathalast">Bhavi ṭhānaṃ anusāvaṇassa loke; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Ghaṇakāhaḷavaṃsasaṅkhavīṇā-</p>



<p class="gatha2">Bharaṇānaṃ sayameva vajjanampī,</p>



<p class="gatha3">Anupubbavihārabhāvanānaṃ</p>



<p class="gathalast">Paṭilābhāya nibandhanaṃ babhūva; ()</p>



<p class="hangnum"><a name="para7"></a><span class="paranum">7</span>. <a name="O0.0159"></a></p>



<p class="gatha1"> Parimuttivarattapāsakārā-</p>



<p class="gatha2">Ghara,yosaṅkhalikādibandhanehi,</p>



<p class="gatha3">Migapakkhinarānamasmimāna-</p>



<p class="gathalast">Vigamassā’si nidānamādibhutaṃ; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Bhuvanesu mahājanassa rogā-</p>



<p class="gatha2">Pagamenā’disanaṃ ahosukhanti,</p>



<p class="gatha3">Caturāriyasaccadassanena</p>



<p class="gathalast">Bhavi ṭhānaṃ catusaccadesanāya; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Vividhabbhutarūpagocarānaṃ</p>



<p class="gatha2">Bhuvi jaccandhajanassalocanānaṃ,</p>



<p class="gatha3">Pabhavo pabhavo’si dibbacakkhu</p>



<p class="gathalast">Paṭilābhāya tilokalocanassa; ()</p>



<p class="hangnum"><a name="para10"></a><span class="paranum">10</span>. <a name="O0.0160"></a></p>



<p class="gatha1"> Thutagītisudhārasassa pānaṃ</p>



<p class="gatha2">Badhirānaṃ savaṇañjalīpuṭehi,</p>



<p class="gatha3">Atimānusadibbasotadhātu-</p>



<p class="gathalast">Paṭivedhāya nidānamāsi tassa; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Bhuvi jātijaḷādipuggalānaṃ</p>



<p class="gatha2">Tadahe’nussatiyā supātubhāvo,</p>



<p class="gatha3">Bhavi pubbamupaṭṭhitassatissa</p>



<p class="gathalast">Satipaṭṭhānanibodhanāya ṭhānaṃ; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Visikhācaraṇaṃ sarojacāru-</p>



<p class="gatha2">Padaviññāsavasena paṅgulānaṃ,</p>



<p class="gatha3">Purimaṃ caturiddhipādavega-</p>



<p class="gathalast">Paṭilābhāya nimittamāsi loke; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Madhurena sarena jātimūgā</p>



<p class="gatha2">Thutigītānya’vadiṃsu vandino’va,</p>



<p class="gatha3">Bhuvi khujjajano’jugattalābho</p>



<p class="gathalast">Kuṭilattā’pagamāya ṭhānamāsi; ()</p>



<p class="hangnum"><a name="para14"></a><span class="paranum">14</span>. <a name="O0.0161"></a></p>



<p class="gatha1"> Saraṇaṃ purisāsabho siyāno</p>



<p class="gatha2">Bhavato duggatito vimuttiyā’ti,</p>



<p class="gatha3">Karino’pi kariṃsu kuñcanādaṃ</p>



<p class="gathalast">Turagā hesamakaṃsu pītiye’va; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Visadā paṭisambhidā catasso</p>



<p class="gatha2">Paṭivijjhissati cā’yatiṃ sacā’yaṃ,</p>



<p class="gatha3">Sakapaṭṭanameva tannidānā</p>



<p class="gathalast">Taraṇī sīghamupāgamuṃ videsā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Sayameva virocanaṃ tadāni</p>



<p class="gatha2">Ratanānaṃ bhuvanākarubbhavānaṃ,</p>



<p class="gatha3">Ravivaṃsaravissa dhammaraṃsī</p>



<p class="gathalast">Visarassu’jjalanāya ṭhānamāsī; ()</p>



<p class="hangnum"><a name="para17"></a><span class="paranum">17</span>. <a name="O0.0162"></a></p>



<p class="gatha1"> Turiyāni sakaṃsakaṃ ninādaṃ</p>



<p class="gatha2">Akaruṃ tagguṇadīpakānivā’tra,</p>



<p class="gatha3">Vivaṭā vidisādisā sakitti-</p>



<p class="gathalast">Visarokāsakate’va’hippasattā; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Sakalassa kilesapāvakassa</p>



<p class="gatha2">Parinibbānasabhāvadīpanena,</p>



<p class="gatha3">Nirayesu hutāsajālamālā</p>



<p class="gathalast">Tadahe nibbutimāpa jātikhette; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Parisāsu visāradassa tassa</p>



<p class="gatha2">Catuvesāradañāṇalābhahetu,</p>



<p class="gatha3">Bhuvanesu tadāmahānadīnaṃ</p>



<p class="gathalast">Anabhissandanamāsi kunnadīnaṃ; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Udapādi pabhā nirākaritvā-</p>



<p class="gatha2">Bilalokantariyesu andhakāraṃ,</p>



<p class="gatha3">Hatamohatama’gga maggañāṇa-</p>



<p class="gathalast">Jjutilābhāya nibandhanaṃ tamāsi; ()</p>



<p class="hangnum"><a name="para21"></a><span class="paranum">21</span>. <a name="O0.0163"></a></p>



<p class="gatha1"> Suvimuttiraso siyā’va tassa</p>



<p class="gatha2">Caturāsitasahassadhammakhandho,</p>



<p class="gatha3">Madhuraṃ caturodadhīnamāsi</p>



<p class="gathalast">Salilaṃ santataraṃ taraṅgarittaṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Vidisāsu catuddisāsu caṇḍa-</p>



<p class="gatha2">Pavanassā’pi avāyanaṃ tadāni,</p>



<p class="gatha3">Bhavi pubbanimittamattano’pi</p>



<p class="gathalast">Bhaṭadiṭṭhyābhavadaṭṭhibhedanāya; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Navapallavapattasekharānaṃ</p>



<p class="gatha2">Viṭapīnaṃ kusumāhikiṇṇabhāvo,</p>



<p class="gatha3">Bhavi pubbanibandhanaṃ vimutti</p>



<p class="gathalast">Kusumehā’tumadehabhūsaṇāya; ()</p>



<p class="hangnum"><a name="para24"></a><span class="paranum">24</span>. <a name="O0.0164"></a></p>



<p class="gatha1"> Kumudākarabodhakassa canda-</p>



<p class="gatha2">Kiraṇassā’tivirocanaṃ tadāsi,</p>



<p class="gatha3">Satibuddhasudhākaro’dayamhi</p>



<p class="gathalast">Janasandohamanopasādahetu; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Vimalattamanuṇhatā nidāgha-</p>



<p class="gatha2">Sūriyassū’pasamo nimittamaggaṃ,</p>



<p class="gatha3">Bhavi cetasikassa kāyikassa</p>



<p class="gathalast">Paṭilābhāya sukhassa tamhijāte; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Gaganā’ganagādito’taritvā</p>



<p class="gatha2">Pathavisaṅkamaṇaṃ tadā khagānaṃ,</p>



<p class="gatha3">Saraṇāgamanassa ṭhānamāsi</p>



<p class="gathalast">Jinadhammaṃ sunisamma sajjanānaṃ; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Nabhasā’bhipavassanaṃ tadāni</p>



<p class="gatha2">Catudīpesu akālavāridānaṃ,</p>



<p class="gatha3">Parisāsu akhaṇḍadhammavuṭṭhi-</p>



<p class="gathalast">Patanassā’si nibandhanaṃ jinamhā; ()</p>



<p class="hangnum"><a name="para28"></a><span class="paranum">28</span>. <a name="O0.0165"></a></p>



<p class="gatha1"> Chaṇamaṅgalakīḷaṇaṃ tadāni</p>



<p class="gatha2">Tidasānampi sakesake vimāne,</p>



<p class="gatha3">Upagamma tahiṃtahiṃ udāna</p>



<p class="gathalast">Samudānassanidānamā’si bodhiṃ; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Vivaṭā sayameva mandirānaṃ</p>



<p class="gatha2">Pihitañcārakavāṭavātapānā,</p>



<p class="gatha3">Bhavadukkhanirodhagāmimagga-</p>



<p class="gathalast">Paṭilābhāya nimittamāhariṃsu; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Tadahe madhurāmisassa pettī-</p>



<p class="gatha2">Visayesvāharaṇaṃ khudāturānaṃ,</p>



<p class="gatha3">Bhavi kāyagatāsatāmatassa</p>



<p class="gathalast">Paṭilābhāya nimittamattano’pi; ()</p>



<p class="hangnum"><a name="para31"></a><span class="paranum">31</span>. <a name="O0.0166"></a></p>



<p class="gatha1"> Divase jananussave pipāsā-</p>



<p class="gatha2">Vigamo dīnajanassa petaloke,</p>



<p class="gathalast">Sukhitattassa upeccabuddhabhāvaṃ; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Paṭipakkhajanassa mettilābho</p>



<p class="gatha2">Tadahe vāyasavāyasārinampi,</p>



<p class="gatha3">Bhaviṭhānamanantasattaloka-</p>



<p class="gathalast">Visayabrahmavihārabhāvanāya; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Satimaggaphalubbhave yatheva</p>



<p class="gatha2">Bhavabhītyāpagamo tathāgatānaṃ,</p>



<p class="gatha3">Sati jātamahāmahe bhayaṃ vā</p>



<p class="gathalast">Natiracchānagatānamāsi tāso; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Piyabhāvupasaṅkamo pajānaṃ</p>



<p class="gatha2">Hadayānandakarāya kho girāya,</p>



<p class="gatha3">Jinadhammakathāya sāvakānaṃ</p>



<p class="gathalast">Viya sāmaggirasassa pātubhāvo; ()</p>



<p class="hangnum"><a name="para35"></a><span class="paranum">35</span>. <a name="O0.0167"></a></p>



<p class="gatha1"> Sitakittilatāya ropitāya</p>



<p class="gatha2">Bhavato’smiṃ bhuvanālavāḷagabbhe,</p>



<p class="gatha3">Viya nimmitayantavāridhārā</p>



<p class="gathalast">Jaladhārā dharaṇītaluṭṭhahiṃsu; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Bhamarāvalibhārapañcavaṇṇa-</p>



<p class="gatha2">Kamalacchannamahītalaṃ rarāja,</p>



<p class="gatha3">Jalajaṃ thalajaṃ parāgahāraṃ</p>



<p class="gathalast">Bhuvi sabbattha apupphi pupphajātaṃ, ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Viṭapīsu latāsu khandhasākhā-</p>



<p class="gatha2">Satapattāni tadā supupphitāni,</p>



<p class="gatha3">Naravīra’bhirūpadassanāya</p>



<p class="gathalast">Bhūsamummīlitalocanāni’vāsuṃ; ()</p>



<p class="hangnum"><a name="para38"></a><span class="paranum">38</span>. <a name="O0.0168"></a></p>



<p class="gatha1"> Uparūpari sattasatta hutvā</p>



<p class="gatha2">Satapattāni sīlātalubbhavāni,</p>



<p class="gatha3">Tava abbhudayo sudullabhoti</p>



<p class="gathalast">Kathayantivi’ha kapātubhāvato no; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Nijapāramitālatāya katti-</p>



<p class="gatha2">Latayā’laṅkatapupphahāsarūpā,</p>



<p class="gatha3">Samalaṅkari yāvatā bhavaggaṃ</p>



<p class="gathalast">Dhajamālā jananussave tilokaṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Avakujjasaroruhābhirāmaṃ</p>



<p class="gatha2">Nabhavambhojavanassiriṃ babandha,</p>



<p class="gatha3">Bhuvi pokkharavassamīdisanti</p>



<p class="gathalast">Vadamānaṃva pavassi dhammavassaṃ; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Ramaṇī ramaṇīyarūpasobhā</p>



<p class="gatha2">Acaruṃ dhammamanaṅgaraṅgabhūmi,</p>



<p class="gatha3">Madhupā madhupānamandirāni</p>



<p class="gathalast">Tadahe nāvasariṃsu dhammakāmā; () (Abyapeta paṭhamadutiya pādādiyamekaṃ)</p>



<p class="hangnum"><a name="para42"></a><span class="paranum">42</span>. <a name="O0.0169"></a></p>



<p class="gatha1"> Kamalā kamalālayā vivesa</p>



<p class="gatha2">Bhuvanaṃ bhūrinavāvatārahārī,</p>



<p class="gatha3">Dharaṇī dharaṇīdharāvataṃsā</p>



<p class="gathalast">Upahārātibharātureva kampi; () (Abyapeta paṭhamadutiya pādādiyamakaṃ)</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Ruciraṃ ruciraṅganā tadāni</p>



<p class="gatha2">Akaruṃ kīḷamanekacandikāsu,</p>



<p class="gatha3">Suvīraṃ suciraṃsikiṇṇatārā-</p>



<p class="gathalast">Nikaro’bhāsataro’si bhākaro’va; () (Abyapeta paṭhamadutiya pādādiyamakaṃ)</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Pavano’pavano’pavāyamāno</p>



<p class="gatha2">Pavinodesi parissamaṃ janassa,</p>



<p class="gatha3">Vanadā vanadāhavupasantiṃ</p>



<p class="gathalast">Akaruṃ sabbadhi sassasampadañca; () (Abyapeta paṭhamadutiya pādādiyamakaṃ)</p>



<p class="hangnum"><a name="para45"></a><span class="paranum">45</span>. <a name="O0.0170"></a></p>



<p class="gatha1"> Visadā visadā sakittirāmā</p>



<p class="gatha2">Mukharaṅgālaya māpakovidānaṃ,</p>



<p class="gatha3">Sujanā’sujanā bhajiṃsu tassa</p>



<p class="gathalast">Caraṇānyaṅkitacakkalakkhaṇāni; () (Abyapeta paṭhamadutiya pādādiyamakaṃ)</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Vasudhaṃ vasudhampatī samaggā</p>



<p class="gatha2">Dasadhammena’nusāsayuṃ tadāni,</p>



<p class="gatha3">Hadayaṃ yadayaṅgamāya vāṇyā</p>



<p class="gathalast">Asataṃ mittaduhī vidhānayiṃsu; () (Abyapeta paṭhamadutiya pādādiyamakaṃ)</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Timadā’timadā gajādhipāpi</p>



<p class="gatha2">Migarājūhi tadā samācariṃsu,</p>



<p class="gatha3">Pabalā’pabalā migā tadaññe</p>



<p class="gathalast">Paṭisatthāramakaṃsu aññamaññaṃ; () (Abyapeta paṭhamadutiya pādādiyamakaṃ)</p>



<p class="hangnum"><a name="para48"></a><span class="paranum">48</span>. <a name="O0.0171"></a></p>



<p class="gatha1"> Bhuvane bhuvanekalocanassa</p>



<p class="gatha2">Jananasmiṃ divase samujjalānī,</p>



<p class="gatha3">Nihanitā’nihitāyudhāti bhitiṃ</p>



<p class="gathalast">Janayuṃ pāpimatova netaresaṃ; () (Abyapeta paṭhamadutiya pādādiyamakaṃ)</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Parivāditadibbabherivīṇā-</p>



<p class="gatha2">Turiyaṃ dassitadibbanaccabhedaṃ,</p>



<p class="gatha3">Gaganaṃ suraraṅgamaṇḍalābhaṃ</p>



<p class="gathalast">Tidasānaṃ upahārasāramāsi; ()</p>



<p class="hangnum"><a name="para50"></a><span class="paranum">50</span>. <a name="O0.0172"></a></p>



<p class="gatha1"> Sovaṇṇavaṇṇavadhuyā garugabbhagasmiṃ</p>



<p class="gatha2">Taṃnandanabbanasamānavanaṅgatasmiṃ,</p>



<p class="gatha3">Bhutabbhutanvitamahe nayanañjanasmiṃ</p>



<p class="gathalast">Jātamhi tamhi tanuje bhavi bhaddabhatti; () (Mālābandhanaṃ)</p>



<p class="bodytext">Iti medhānandābhidhānena yatinā viracite sakalakavijana hadayānandananidāne jinavaṃsadīpe avidūrenidāne vividhapubbanimittapātubhāvappavatti paridipo. Sattamosaggo.</p>



<p class="hangnum"><a name="para1"></a><span class="paranum">1</span>. <a name="O0.0173"></a></p>



<p class="gatha1"> Visuddha (vaṃsaṭṭha) masesabandhavo</p>



<p class="gatha2">Kumāramādāya tilokalocanaṃ,</p>



<p class="gatha3">Agaṃsu tamhā kapilavhayaṃpuraṃ</p>



<p class="gathalast">Purīvataṃsaṃ samalaṅkatañjasaṃ; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Tadā abhiññāsu vasisu pārago</p>



<p class="gatha2">Samādhivikkhambhitasabbakibbiso,</p>



<p class="gatha3">Vihāsi suddhodanabhumibhattuno</p>



<p class="gathalast">Kulūpago devalanāmatāpaso; ()</p>



<p class="hangnum"><a name="para3"></a><span class="paranum">3</span>. <a name="O0.0174"></a></p>



<p class="gatha1"> Tapodhano so pavivekakāmavā</p>



<p class="gatha2">Divāvihāratthamupāgato divaṃ,</p>



<p class="gatha3">Tamatthamaññātumapucchi devatā-</p>



<p class="gathalast">Pavattitaṃ passiyamaṅgalussavaṃ; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Tavevupaṭṭhāyakabhumibhattuno</p>



<p class="gatha2">Varoraso māriya māravāhiniṃ,</p>



<p class="gatha3">Parājayaṃ lacchati bodhimāyatiṃ</p>



<p class="gathalast">Mahussavo tampati vattate, bravuṃ; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Imāya vuttantakathāya codito</p>



<p class="gatha2">Tapodhano iddhibalena iddhimā,</p>



<p class="gatha3">Surālaye antaradhāna’nantaraṃ</p>



<p class="gathalast">Niketane pāturahosi rājino; ()</p>



<p class="hangnum"><a name="para6"></a><span class="paranum">6</span>. <a name="O0.0175"></a></p>



<p class="gatha1"> Kumāranijjhānamanorathoka vasi</p>



<p class="gatha2">Tahiṃ supaññattamahārahakāsane,</p>



<p class="gatha3">Nisajja suddhodanarājino’bruvi</p>



<p class="gathalast">Tavatrajaṃ daṭṭhumidhāgatotya’haṃ; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Narindacūḷāmaṇicumbitānya’tha</p>



<p class="gatha2">Padāni vandāpayitu tapassino,</p>



<p class="gatha3">Vibhusaṇālaṅkatamattasambhavaṃ</p>



<p class="gathalast">Narādhipo rājakumāramāhari; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Tadattabhāvena’hivādanāraha-</p>



<p class="gatha2">Ssa’bhāvato tassa rarāja sūnuno,</p>



<p class="gatha3">Pavaṭṭayitvā jaṭilassa sampati</p>



<p class="gathalast">Jaṭāsu cakkaṅkitapādapaṅkajaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Kumāramādāya samappitañjaliṃ</p>



<p class="gatha2">Vidhāya pādesvanisammakārino,</p>



<p class="gatha3">Sace ṭhapeyyuṃ jaṭilassa sattadhā</p>



<p class="gathalast">Phaleyya muddhā jaṭitojaṭāya’pi; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Sakāsanuṭṭhāya athe’sibhūmiyā</p>



<p class="gatha2">Nihacca so dakkhiṇajānumaṇḍalaṃ,</p>



<p class="gatha3">Akā mahākāruṇikassa gāravaṃ</p>



<p class="gathalast">Sirovirūḷhañjali pupphamañjarī; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Udikkhamāno vasinā samappitaṃ</p>



<p class="gatha2">Tamañjaliṃ bhattibharena bhūpati,</p>



<p class="gatha3">Atho’nametvā tanumīsakaṃ sakaṃ</p>



<p class="gathalast">Pavandi pādamburuhāni sununo; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Siyā’va buddho purisāsabho ayaṃ</p>



<p class="gatha2">Nadassanaṃ tassa siyā mamantī so,</p>



<p class="gatha3">Nirūpamaṃ rūpasiriṃ samekkhiya</p>



<p class="gathalast">Payāsi niṭṭhaṃ upadhārayaṃ vasi; ()</p>



<p class="hangnum"><a name="para13"></a><span class="paranum">13</span>. <a name="O0.0177"></a></p>



<p class="gatha1"> Vavatthayitvevamuḷārabuddhimā</p>



<p class="gatha2">Vitiṇṇakaṅkho hasamīsakaṃ rudaṃ,</p>



<p class="gatha3">Narindamorodhapurakkhataṃ vasī</p>



<p class="gathalast">Tadavasīdāpayi saṃsayaṇṇave; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Tamāharitvāna pakavattimabbhutaṃ</p>



<p class="gatha2">Purakkhato’rodhajanassa rājino,</p>



<p class="gatha3">Yatissaro saṃsayasallamuddharaṃ</p>



<p class="gathalast">Sabandhave’nussari kāladevalo;()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Sakekule nāḷakanāmadārako</p>



<p class="gatha2">Sayambhuno lacchati dassanaṃ iti,</p>



<p class="gatha3">Tamatthamaññā samupecca taṃkulaṃ</p>



<p class="gathalast">Tvamāha pabbajjiti bhāgineyyakaṃ; ()</p>



<p class="hangnum"><a name="para16"></a><span class="paranum">16</span>. <a name="O0.0178"></a></p>



<p class="gatha1"> Nirāmayaṃ pañcamavāsaramhi so</p>



<p class="gatha2">Varorasaṃ vāsitagandhavārinā,</p>



<p class="gatha3">Pavattamāne bhavane mahāmahe</p>



<p class="gathalast">Nahāpayi bhūpati bandhumajjhago; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Pasatthamanvatthabhidhāna mattano</p>



<p class="gatha2">Kumāramāropayituṃ parosataṃ,</p>



<p class="gatha3">Savedavedaṅgapabhedakovide</p>



<p class="gathalast">Dvije nimantāpayi so narādhipo; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Surindarūpo suramandiropamaṃ</p>



<p class="gatha2">Tamindirādhāranarindamandiraṃ,</p>



<p class="gatha3">Janindasīho’pagatā’vanīsure</p>



<p class="gathalast">Amandapūjāvidhinā’bhirādhayi; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Anenasiddhā samatiṃsapāramī-</p>



<p class="gatha2">Sadatthasampattiparatthakārinā,</p>



<p class="gatha3">Tathā’ttha saṅkhātadhanaṃ nidhānagaṃ</p>



<p class="gathalast">Imamhi siddhaṃ sahajātiyā yato; (5)</p>



<p class="hangnum"><a name="para20"></a><span class="paranum">20</span>. <a name="O0.0179"></a></p>



<p class="gatha1"> Dvijehi tantibbacanadvayārahaṃ</p>



<p class="gatha2">Samāsasaṃkhittapadatthasaṃhitaṃ,</p>



<p class="gatha3">Sutassa siddhattha’bhidhānamattano</p>



<p class="gathalast">Tato’bhivohārasukhāya kārayi; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Suyāmarāmaddhajamantilakkhaṇa-</p>



<p class="gatha2">Subhojakoṇḍaññasudattasaññino,</p>



<p class="gatha3">Ime dvijā rājasupūjitā tadā</p>



<p class="gathalast">Vicakkhaṇālakkhaṇapāṭhakā’bhavaṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Subhāsubhaṃ passiya dehalakkhaṇaṃ</p>



<p class="gatha2">Vibhāvayavho iti tesamabruvi,</p>



<p class="gatha3">Samukkhipitvā’ṅgulipallavadvayaṃ</p>



<p class="gathalast">Janādhipaṃ sattajanā’bravuṃ dvidhā; ()</p>



<p class="hangnum"><a name="para23"></a><span class="paranum">23</span>. <a name="O0.0180"></a></p>



<p class="gatha1"> Sace mahārāja agāramāvase</p>



<p class="gatha2">Varoraso te paricāritindriyo,</p>



<p class="gatha3">Samaṅgibhuto ratanehi sattahi</p>



<p class="gathalast">Bhaveyya rājā vatacaktavatya’yaṃ; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Mahādayo’yaṃ karuṇāya codito</p>



<p class="gatha2">Gharā’bhigantvā yadi pabbajissati,</p>



<p class="gatha3">Bhaveyya buddho’khilañeyyamaṇḍalaṃ</p>



<p class="gathalast">Sayaṃ abhiññāya nahe’tthasaṃsayo; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Kaṇiṭṭhabhūto vayasā tadantare</p>



<p class="gatha2">Pasatthasatthā’vagamena jeṭṭhako,</p>



<p class="gatha3">Samukkhipitvā’ṅakgulimekamabruvi</p>



<p class="gathalast">Itīha koṇḍaññasamaññabhusuro; ()</p>



<p class="hangnum"><a name="para26"></a><span class="paranum">26</span>. <a name="O0.0181"></a></p>



<p class="gatha1"> Imassa veneyyajanākatañjalī</p>



<p class="gatha2">Samaṃ phusantāni vasundharātalaṃ,</p>



<p class="gatha3">Subhāni bhopādatalāti sabbadā</p>



<p class="gathalast">Bhajanti bhatyā kamalānivālino; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Imassa khemantamasesapāṇino</p>



<p class="gatha2">Tipaṭṭakantārapathāvatāraṇe,</p>



<p class="gatha3">Susajjitaṃ cakkayugaṃva pāramī</p>



<p class="gathalast">Rathamhi pādaṅkitacakkalakkhaṇaṃ; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Imassa bho kambalabheṇḍukopamaṃ</p>



<p class="gatha2">Sumaṭṭavaṭṭāyatapaṇhimaṇḍalaṃ,</p>



<p class="gatha3">Sadā padambhojanivāsalakkhiyā</p>



<p class="gathalast">Tanoti pīnatthanapiṇḍavibbhamaṃ; ()</p>



<p class="hangnum"><a name="para29"></a><span class="paranum">29</span>. <a name="O0.0182"></a></p>



<p class="gatha1"> Imassa dīghaṅgulipanti vaṭṭita-</p>



<p class="gatha2">Manosilālattakavattikopamā,</p>



<p class="gatha3">Vibhāti bho bāhulatāya pāramī-</p>



<p class="gathalast">Latāya vā nūtanapattapantiva; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Imassa pārevaṭapāda pāṭalā</p>



<p class="gatha2">Sapāṇipādā taḷuṇātikomalā,</p>



<p class="gatha3">Uḷārapūjāvidhisampaṭicchane</p>



<p class="gathalast">Pavāḷapāti’va samullasanti bho; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Imassarūpassirimandirodare</p>



<p class="gatha2">Samappamāṇābhinavaṅgulīhi bho,</p>



<p class="gatha3">Padissare jālakavāṭasantibhā</p>



<p class="gathalast">Sapāṇipādā tatajālalakkhaṇā ()</p>



<p class="hangnum"><a name="para32"></a><span class="paranum">32</span>. <a name="O0.0183"></a></p>



<p class="gatha1"> Imassa ussaṅkhapadassa gopphakā</p>



<p class="gatha2">Padambujānaṃ caturaṅgulopari,</p>



<p class="gatha3">Patiṭṭhitā puṇṇaghaṭesukandharā-</p>



<p class="gathalast">Vilāsamāliṅgiya rājabhāsare; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Imassa dehajjutivāripūrita-</p>



<p class="gatha2">Sarīrakedārabhavā phalatthino,</p>



<p class="gatha3">Surattasālyodarasannibhā subhā</p>



<p class="gathalast">Duveṇijaṅghā abhipīṇayantī bho; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Imassa bho jānuyugaṃ parāmasaṃ</p>



<p class="gatha2">Anonamanto ṭhitako mahābhujo,</p>



<p class="gatha3">Sahattanā sambhavabodhisākhino</p>



<p class="gathalast">Visālasākhāya vilāsamādise; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Imassa kosohitavatthaguyhako</p>



<p class="gatha2">Abhinnakokāsakakosakosago,</p>



<p class="gatha3">Anaññasādhāraṇatādinā’yatiṃ</p>



<p class="gathalast">Anaṅgasaṅgāmaparammukho siyā; ()</p>



<p class="hangnum"><a name="para36"></a><span class="paranum">36</span>. <a name="O0.0184"></a></p>



<p class="gatha1"> Imassa bho gotamagottaketuno</p>



<p class="gatha2">Kalevare kañcanasattibhattaco,</p>



<p class="gatha3">Suvanṇavaṇṇo jinacīvarassapi</p>



<p class="gathalast">Tanoti sobhaṃ ghanabuddharaṃsino; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Imassa jambonadīpiñjarāya bho</p>



<p class="gatha2">Sirisapupphassukumāracāriyā</p>



<p class="gatha3">Rajonumattaṃ chaviyā nalimpate</p>



<p class="gathalast">Sarojapatteriva vāribindavo; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Imassa lomāni kalevare vare</p>



<p class="gatha2">Visuṃ visuṃ kūpagatāni sūnuno,</p>



<p class="gatha3">Vilumpare rūpavilāsalakkhiyā</p>



<p class="gathalast">Manoramaṃ bho kamaṇikañcukassiriṃ; ()</p>



<p class="hangnum"><a name="para39"></a><span class="paranum">39</span>. <a name="O0.0185"></a></p>



<p class="gatha1"> Imassa uddhaggamukhaṃ mukhassiriṃ</p>



<p class="gatha2">Padakkhiṇāvatta mapekkhino yathā,</p>



<p class="gatha3">Tirokare romavitāna mindirā-</p>



<p class="gathalast">Niketanindīvarakānanassiriṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Imassa bhorāja sarojayonino</p>



<p class="gatha2">Yathojugattaṃ ujugattamāyatiṃ,</p>



<p class="gatha3">Anaññasāmaññaguṇāvakāsato</p>



<p class="gathalast">Pajābhipūjāvidhibhājanaṃ siyā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Imassa sattussadalakkhaṇaṃ subhaṃ</p>



<p class="gatha2">Samaṃsamaddiṭṭhasirāvaliṃ sadā,</p>



<p class="gatha3">Dadhāti bho pāramidhammasipakpino</p>



<p class="gathalast">Sudhantacāmīkarapiṇḍavibbhamaṃ; ()</p>



<p class="hangnum"><a name="para42"></a><span class="paranum">42</span>. <a name="O0.0186"></a></p>



<p class="gatha1"> Imassa puṇṇobhayakāyabhāgimaṃ</p>



<p class="gatha2">Migindapubbaddhasarīralakkhaṇaṃ,</p>



<p class="gatha3">Kudiṭṭhivādībhasirovidāraṇe</p>



<p class="gathalast">Narindasāmatthiyamubbahe nakiṃ; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Imassu’peto ghanamaṃsavaṭṭiyā</p>



<p class="gatha2">Citantaraṃso muducārupiṭṭhiyaṃ,</p>



<p class="gatha3">Bhavaṇṇavā kañcanapaccarisiraṃ</p>



<p class="gathalast">Tanoti sattuttaraṇe narādhipa; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Imassa nigrodhamahīruhassiva</p>



<p class="gatha2">Samappamāṇo parimaṇḍalopya’yaṃ,</p>



<p class="gatha3">Kadāci dukkhātapakhinnadehinaṃ</p>



<p class="gathalast">Parissamaṃ bho pajahe bhavañjase; ()</p>



<p class="hangnum"><a name="para45"></a><span class="paranum">45</span>. <a name="O0.0187"></a></p>



<p class="gatha1"> Imassa rājittayarañjito’ttariṃ</p>



<p class="gatha2">Karīyamānu’ttamadhammanissano,</p>



<p class="gatha3">Sumaṭṭavaṭṭo samavattakhandhako</p>



<p class="gathalast">Mutiṅgakhandhoriva rāja rājate; () (Silesa bandhanaṃ)</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Imassa bho sattasahassasammitā</p>



<p class="gatha2">Yathā’matajjhoharaṇābhilāsino,</p>



<p class="gatha3">Rasaggasā santi rasādanummukhā</p>



<p class="gathalast">Rasaggasaggī’tya’bhidhīyate tato; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Imassa’nubyañjanatārakākule</p>



<p class="gatha2">Anantarūpāyatanambaro dare,</p>



<p class="gatha3">Virocatebārasamīsasiriva</p>



<p class="gathalast">Narindasīhassahanūpamāhanū; ()</p>



<p class="hangnum"><a name="para48"></a><span class="paranum">48</span>. <a name="O0.0188"></a></p>



<p class="gatha1"> Imassa tāḷisatidantapanti bho</p>



<p class="gatha2">Pahūtajivhārathikaṃ carantiyā,</p>



<p class="gatha3">Manuññavāṇivanitāya tatvate</p>



<p class="gathalast">Pasatthamuttāvalilīlamāyatiṃ; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Imassa javhāvarakaṇṇikāvahe</p>



<p class="gatha2">Mukhambuje saccasugandhavāsite,</p>



<p class="gatha3">Samappamāṇā dasanāvalī subhā</p>



<p class="gathalast">Vibhāti kiñjakkhatatīva bhūpatī; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Imassa bho khaṇḍitasaṅkhapaṇḍarā</p>



<p class="gatha2">Dvijāvalī nibbivarantarāyatiṃ,</p>



<p class="gatha3">Samubbhavāyuttilatāya tāyati</p>



<p class="gathalast">Mukhālavāḷe mukulāvalissiriṃ; ()</p>



<p class="hangnum"><a name="para51"></a><span class="paranum">51</span>. <a name="O0.0189"></a></p>



<p class="gatha1"> Imassa pīṇānanacandacandikā</p>



<p class="gatha2">Susukkadāṭhāvali saccavādino,</p>



<p class="gatha3">Padissate dhammataḷākakīḷane</p>



<p class="gathalast">Katābhilāsārivahaṃsamālinī; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Imassa cānuttaradhammadesanā-</p>



<p class="gatha2">Taraṇyamālolalakārarūpinī,</p>



<p class="gatha3">Pahūtajivhā bhavasāgarā’yatiṃ</p>



<p class="gathalast">Narinda pāraṃ janatā’vatāraye; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Imassa bho brahmasaropamo sadā</p>



<p class="gatha2">Sahassadhā’yaṃ karavīkarāvato,</p>



<p class="gatha3">Manoharaṭṭhaṅgasamaṅgisussaro</p>



<p class="gathalast">Sasotakānaṃ maṇikuṇḍalāyate; ()</p>



<p class="hangnum"><a name="para54"></a><span class="paranum">54</span>. <a name="O0.0190"></a></p>



<p class="gatha1"> Imassa nīlaṃ nayanuppalañcayaṃ</p>



<p class="gatha2">Nirūpame rūpavilāsamandire,</p>



<p class="gatha3">Niropitaṃ bho maṇisīhapañjara-</p>



<p class="gathalast">Dvayaṃva bhāse kusalena kenaci; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Imassa pāṭhīnayugaṃ’va dissate</p>



<p class="gatha2">Visiṭṭharūpāyatanāpagāsayaṃ,</p>



<p class="gatha3">Subhaṃ gavacchāpavilocanopamaṃ</p>



<p class="gathalast">Maṇippabhaṃ gopakhumadvayaṃ sadā; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Imassā uṇṇā bhamukantarubbhavā</p>



<p class="gatha2">Ḷāṭamajjhopagatā virocati,</p>



<p class="gatha3">Yadatthi sañajhāghanarājimajjhagaṃ</p>



<p class="gathalast">Sasaṅkahīnaṃ sasimaṇḍalaṃ tathā ()</p>



<p class="hangnum"><a name="para57"></a><span class="paranum">57</span>. <a name="O0.0191"></a></p>



<p class="gatha1"> Imassa uṇhīsakasīsalakkhaṇaṃ</p>



<p class="gatha2">Sadhammarajjissariyaṃ anāgate,</p>



<p class="gatha3">Kariyamānassa hi cakkavattino</p>



<p class="gathalast">Dadhāti uṇhīsakasisavibbhamaṃ; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Imassa bhumissara supakpatiṭṭhita-</p>



<p class="gatha2">Padaṅkite cakkayugamhi dissare,</p>



<p class="gatha3">Arāsahassāni ca neminābhiyo</p>



<p class="gathalast">Tivaṭṭarekhā sirivacchakādayo; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Imehi battiṃsatilakkhaṇehi bho</p>



<p class="gatha2">Asītyanubyañjanalakkhaṇehi’pi,</p>



<p class="gatha3">Samujjalanto purisāsabhotyayaṃ</p>



<p class="gathalast">Bhaveyya buddho bhavabandhanacchido; ()</p>



<p class="hangnum"><a name="para60"></a><span class="paranum">60</span>. <a name="O0.0192"></a></p>



<p class="gatha1"> Sasotamāpāthagatāya tāvade</p>



<p class="gatha2">Dvijassa vitthārakathāya codito,</p>



<p class="gatha3">Apucchi rājā kimayaṃ samekkhiya</p>



<p class="gathalast">Anāgate brāhmaṇa pabbajissati; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Kadāci uyyānagato mahāpathe</p>



<p class="gatha2">Jarārujāmaccuvirūpadassanaṃ,</p>



<p class="gatha3">Vidhāya nibbintamano bhavattaye</p>



<p class="gathalast">Tapodhanaṃ passiya pabbajissati; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Itiha vatvāna sakaṃsakaṃ gharaṃ</p>



<p class="gatha2">Tato’pagantvā’ddhanimittapāṭhakā,</p>



<p class="gatha3">Mahallakā’dāni mayanti sunavo</p>



<p class="gathalast">Tamānupabbajjitumovadiṃsu te; ()</p>



<p class="hangnum"><a name="para63"></a><span class="paranum">63</span>. <a name="O0.0193"></a></p>



<p class="gatha1"> Dvijesu vuddhesu matesu sattasu</p>



<p class="gatha2">Ayaṃhi koṇḍaññasamavhayo sudhī,</p>



<p class="gatha3">Mahāpadhānaṃ purisāsabho’dhunā</p>



<p class="gathalast">Karoti sutvā karuṇāya codito; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Samānaladdhihi kulesu tesu hi</p>



<p class="gatha2">Catuhi vippehi saha’ntapañcamo,</p>



<p class="gatha3">Atho’ruvelaṃ upagamma pabbaji</p>



<p class="gathalast">Bhaviṃsu tepañci’dha pañcavaggiyā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Kadāci laddhā pariyantasāgaraṃ</p>



<p class="gatha2">Imaṃ catuddīpikarajjamatrajaṃ,</p>



<p class="gatha3">Jitārivaggaṃ vicarantamambare</p>



<p class="gathalast">Karomi paccakkhamahanti cintiya; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Nimittarūpakkhipathappavesanaṃ</p>



<p class="gatha2">Nivāraṇatthaṃ tanijarājasūnunā,</p>



<p class="gatha3">Narādhipo so purisehi sabbathā</p>



<p class="gathalast">Disāsu rakkhāvaraṇaṃ akārayi; ()</p>



<p class="hangnum"><a name="para67"></a><span class="paranum">67</span>. <a name="O0.0194"></a></p>



<p class="gatha1"> Ayaṃ kumāro yadi cakkavattivā</p>



<p class="gatha2">Bhaveyya sambodhipadaṃ labheyyavā,</p>



<p class="gatha3">Sakekule khattiyabandhavehi so</p>



<p class="gathalast">Purakkhatoyeva carissataṃ iti; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Kumāranāmaṭṭhapanamhi vāsare</p>



<p class="gatha2">Sahassamattesu kulesva’sitiyā,</p>



<p class="gatha3">Adāsi paccekajano paṭissavaṃ</p>



<p class="gathalast">Padātukāmova visuṃvisuṃ sute; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Asesadosāpagatā sukhedhi tā</p>



<p class="gatha2">Suvaṇṇakumbhorupayodharo na tā,</p>



<p class="gatha3">Anekadhātī varavaṇṇagabbi tā</p>



<p class="gathalast">Sapaccupaṭṭhāpayi taṅkhaṇepi tā; ()</p>



<p class="hangnum"><a name="para70"></a><span class="paranum">70</span>. <a name="O0.0195"></a></p>



<p class="gatha1"> Taḷākatīramhi taraṅgabhāsure</p>



<p class="gatha2">Yatheva haṃsyā kalahaṃsapotakaṃ,</p>



<p class="gatha3">Mahesiyā’ṅke sayane sitatthare</p>



<p class="gathalast">Suvāsare bhupati puttamaddasa; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Adiṭṭhaputtānanapaṅkajā ciraṃ</p>



<p class="gatha2">Lahuṃ parikkhīṇavayoguṇā ito,</p>



<p class="gatha3">Cutā’va māyājanani nirāmayā</p>



<p class="gathalast">Upāvisi sattamavāsare divaṃ; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Mahesimāyābhaginī tadā mahā-</p>



<p class="gatha2">Pajāpatigotamināmarājinī,</p>



<p class="gatha3">Nijaṃ kumāraṃ bharaṇāya dhātinaṃ</p>



<p class="gathalast">Vidhāya bhāraṃ paṭijaggi taṃ sayaṃ; ()</p>



<p class="hangnum"><a name="para73"></a><span class="paranum">73</span>. <a name="O0.0196"></a></p>



<p class="gatha1"> Tadā’bhavuṃ dīpasikhā jagantaye</p>



<p class="gatha2">Kalebaro’bhāsalavena sununo,</p>



<p class="gatha3">Vinaṭṭhatejāriva raṅgadīpikā</p>



<p class="gathalast">Vimānadipesu kathāvakā’ttano; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Vicittabhummattharaṇe abhikkhaṇaṃ</p>



<p class="gatha2">Sajannukehā’cari mandirodare,</p>



<p class="gatha3">Mahāvanasmiṃ maṇivālukātale</p>



<p class="gathalast">Vijambhamānoriva sihapotako; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Sutassa kīḷāpasutassa mandi re</p>



<p class="gatha2">Bhamantabimbaṃ maṇidappaṇoda re</p>



<p class="gatha3">Nibaddhamaddakkhi carantamamba re</p>



<p class="gathalast">Yatheva cakkaṃ ratanaṃ mahībhu jo; ()</p>



<p class="hangnum"><a name="para76"></a><span class="paranum">76</span>. <a name="O0.0197"></a></p>



<p class="gatha1"> Tadaṅghiviññāsavasena bhumiyā</p>



<p class="gatha2">Vajantamaṅko’panidhāya bhumipo,</p>



<p class="gatha3">Tadā’bhinicchārita māsabhiṃ giraṃ</p>



<p class="gathalast">Idāni maṃ sāvaya puttamabruvi; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Nibaddhamantomaṇivedikātale</p>



<p class="gatha2">Mukhendubimbuddharaṇe payojayaṃ,</p>



<p class="gatha3">Sayaṃ palambhesi amaccasūnavo</p>



<p class="gathalast">Vayena mando’pi amandabuddhimā; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Uḷārasokaṃ pitucittasambhavaṃ</p>



<p class="gatha2">Tilokadīpo nijapuññatejasā,</p>



<p class="gatha3">Tamopabandhaṃ bhuvano’darubbhavaṃ</p>



<p class="gathalast">Nirākari bālaravī’va raṃsinā; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Vikiṇṇalājākusumākulañjase</p>



<p class="gatha2">Vitānaraṅgaddhajanibbharambare,</p>



<p class="gatha3">Pure tahiṃ maṅgalakiccasammataṃ</p>



<p class="gathalast">Kadāci rañño bhavi vappamaṅgalaṃ; ()</p>



<p class="hangnum"><a name="para80"></a><span class="paranum">80</span>. <a name="O0.0198"></a></p>



<p class="gatha1"> Sugandhamālābharaṇādimaṇḍita-</p>



<p class="gatha2">Pasādhitā kāpilavatthavā narā,</p>



<p class="gatha3">Sakiṅkarā kammakarā’pi kappitā</p>



<p class="gathalast">Tato tato sattipatiṃsu taṃ kulaṃ; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Mahaccasenāyapurakkhatohiso</p>



<p class="gatha2">Uḷārarājiddhisamujjalaṃtato</p>



<p class="gatha3">Payāsikammantapadesamatrajaṃ</p>



<p class="gathalast">Kumāramādāyapurindadopamo; ()</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Chaṇamhi tasmiṃ manuvaṃsaketuno</p>



<p class="gatha2">Manoramaṃ maṅgalanaṅgalādikaṃ,</p>



<p class="gatha3">Suvaṇṇapaṭṭehi parikkhaṭaṃka mahā-</p>



<p class="gathalast">Janassa’pī rūpiyapaṭṭachāditaṃ; ()</p>



<p class="hangnum"><a name="para83"></a><span class="paranum">83</span>. <a name="O0.0199"></a></p>



<p class="gatha1"> Visālasākhākulajambusākhino</p>



<p class="gatha2">Vidhāya heṭṭhā sayane mahārahe,</p>



<p class="gatha3">Nijaṃ kumāraṃ sajano janādhipo</p>



<p class="gathalast">Samārahī sampati vappamaṅgalaṃ; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Kumārarakkhāvaraṇāyu’paṭṭhitā</p>



<p class="gatha2">Tamussavaṃ dhātijanā vipassituṃ,</p>



<p class="gatha3">Apakkamitvā bahi sāṇito khaṇaṃ</p>



<p class="gathalast">Pamattarūpā vicariṃsvi’tocito; ()</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Pariggahetvā’namapāna māsane</p>



<p class="gatha2">Nisajja pallaṅka malattha bandhiya,</p>



<p class="gatha3">Jinaṅkuro nīvaraṇehi nissaṭaṃ</p>



<p class="gathalast">Vivekajaṃ jhānamagādhabuddhimā; ()</p>



<p class="hangnum"><a name="para86"></a><span class="paranum">86</span>. <a name="O0.0200"></a></p>



<p class="gatha1"> Vipassa puttassu’pavesanaṃ tahiṃ</p>



<p class="gatha2">Dumassa chāyāya nivattataṃ tathā,</p>



<p class="gatha3">Pavandi rājā paṭihārikākathā-</p>



<p class="gathalast">Pacoditoputtamupecca taṅkhaṇe; ()</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Kalāsu vujjāsu ca puttamattano</p>



<p class="gatha2">Vinetukāmo vinayakkhamaṃ pitā;</p>



<p class="gatha3">Pasatthasatthantarapāradassinaṃ</p>



<p class="gathalast">Kadāci vippācariyaṃ kirā’nayi; ()</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Samappitaṃ taṃ guruno karambuje</p>



<p class="gatha2">Sadevalokassa guruṃ sagāravaṃ,</p>



<p class="gatha3">Mahīsuro so jalabindunā yathā</p>



<p class="gathalast">Suduttarāgādhamahodadhīrasaṃ; ()</p>



<p class="hangnum"><a name="para89"></a><span class="paranum">89</span>. <a name="O0.0201"></a></p>



<p class="gatha1"> Savaṇṇabhedaṃ sanighaṇṭukeṭubhaṃ</p>



<p class="gatha2">Athabbabedeni’nihāsapañcamaṃ,</p>



<p class="gatha3">Tivedamuddesapadena duddasaṃ</p>



<p class="gathalast">Tathā kalāsippataṃ nibodhayī; ()</p>



<p class="hangnum"><a name="para90"></a><span class="paranum">90</span>.</p>



<p class="gatha1"> Anaññasādhāraṇapuññavāsanā-</p>



<p class="gatha2">Vidhūtasammohavisuddhabuddhino,</p>



<p class="gatha3">Samattavijjā sakalākalā dhiyā</p>



<p class="gathalast">Kalampi nālaṃ bahubhāsanena kiṃ; ()</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Na kevalaṃ tassa kalebaraṃ bahi</p>



<p class="gatha2">Vibhāti battiṃsatilakkhaṇehi bho,</p>



<p class="gatha3">Bhusaṃ tadabbhantaravatthu dippate</p>



<p class="gathalast">Subuddhasatthantaralakkhaṇehī’pi; ()</p>



<p class="hangnum"><a name="para92"></a><span class="paranum">92</span>. <a name="O0.0202"></a></p>



<p class="gatha1"> Tilocanassā’pi tilokacakkhuno</p>



<p class="gatha2">Ayaṃ viseso nayanehi dissate,</p>



<p class="gatha3">Lalāṭanetto purimo nasobhati</p>



<p class="gathalast">Paro’va abbhattarañāṇalocano; ()</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Anubbajanto navayobbanassiriṃ</p>



<p class="gatha2">Yasopabandhena sake niketane,</p>



<p class="gatha3">Pavaḍḍhi dhīro sakalaṃ kalāntaraṃ</p>



<p class="gathalast">Kalānidhī raṃsicayeni’va’mbare; ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Upaḍḍhagaṇḍāhitadāṭhikāya so</p>



<p class="gatha2">Yasodhano soḷasavassiko yadā,</p>



<p class="gatha3">Kapolaphuṭṭhañjanadānarājiyā</p>



<p class="gathalast">Kari yathā bāladasaṃ vyatikkami ()</p>



<p class="hangnum"><a name="para95"></a><span class="paranum">95</span>. <a name="O0.0203"></a></p>



<p class="gatha1"> Tadā narindo suramandiro’pamaṃ</p>



<p class="gatha2">Ututtayānucchavikaṃ manoramaṃ,</p>



<p class="gatha3">Payojayitvāna paviṇasippike</p>



<p class="gathalast">Sutāya kārāpayi mandirattayaṃ; ()</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Nisitasambādhatalaṃ nivārita-</p>



<p class="gatha2">Saronilaṃ phassitasihapañjaraṃ,</p>



<p class="gatha3">Mahivataṃsaṃ navabhumikaṃ gharaṃ</p>



<p class="gathalast">Babhuva rammaṃ bhuvi rammanāmikaṃ; ()</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Sasikara’mbhodhararāvanibbhara-</p>



<p class="gatha2">Vitāna mugghāṭakavāṭabandhanaṃ,</p>



<p class="gatha3">Surammanāmaṃ hataghammamindirā-</p>



<p class="gathalast">Nivāsarammaṃ bhavi pañcabhūmikaṃ; ()</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Ahiṇhasituṇbhaguṇehi pāvuse</p>



<p class="gatha2">Sukhānulomaṃ samasattabhumikaṃ,</p>



<p class="gatha3">Suphassitā’phassitasihapañjaraṃ</p>



<p class="gathalast">Subhaṃ subhaṃ nāma niketanaṃ bhavi; ()</p>



<p class="hangnum"><a name="para99"></a><span class="paranum">99</span>. <a name="O0.0204"></a></p>



<p class="gatha1"> Vayonupattassa narindasununo</p>



<p class="gatha2">Uḷārarājiddhivilāsadassane,</p>



<p class="gatha3">Katā’bhilāso janako janādhipo</p>



<p class="gathalast">Padātukāmo nijarajjasampadaṃ; ()</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Vasanti ce yobbanahāridārikā</p>



<p class="gatha2">Narindasandesaharehi pesayi</p>



<p class="gathalast">Sa sākiyānaṃ sacivehi sāsane; ()</p>



<p class="hangnum"><a name="para101"></a><span class="paranum">101</span>.</p>



<p class="gatha1"> Nivedayuṃ yobbanagabbitassa te</p>



<p class="gatha2">Nakiñcisikappāyatana’ntadassino,</p>



<p class="gatha3">Sutassa dārābharaṇāya dhītaro</p>



<p class="gathalast">Kathannu dassāma mayanti khattiyā; ()</p>



<p class="hangnum"><a name="para102"></a><span class="paranum">102</span>. <a name="O0.0205"></a></p>



<p class="gatha1"> Sutena taṃ rājasutena codito</p>



<p class="gatha2">Pitā carāpesi puramhi bheriyo,</p>



<p class="gatha3">Mama’trajo kāhati sippadīpanaṃ</p>



<p class="gathalast">Itoparaṃ sattamavāsare iti; ()</p>



<p class="hangnum"><a name="para103"></a><span class="paranum">103</span>.</p>



<p class="gatha1"> Varo kumāro hi kumāravikkamo</p>



<p class="gatha2">Kalāpasannaddha kalebaro tadā,</p>



<p class="gatha3">Vipassataṃ bandhujanānamosari</p>



<p class="gathalast">Anappadappo raṇakeḷimaṇḍalaṃ; ()</p>



<p class="hangnum"><a name="para104"></a><span class="paranum">104</span>.</p>



<p class="gatha1"> Dhanuddharo so paṭhamaṃ sake bhuje</p>



<p class="gatha2">Sahassathāmaṃ sasaraṃ sarāsanaṃ,</p>



<p class="gatha3">Vidhāya poṭhesi jiyaṃ vasundharā-</p>



<p class="gathalast">Vidāraṇākāramahāravaṃ ravi; ()</p>



<p class="hangnum"><a name="para105"></a><span class="paranum">105</span>. <a name="O0.0206"></a></p>



<p class="gatha1"> Catuddisā’dharadhanuddharā mamaṃ</p>



<p class="gatha2">Karontu lakkhaṃ nijakhāṇapattiyā,</p>



<p class="gatha3">Itīha vatvā saravāraṇena so</p>



<p class="gathalast">Abhutapubbaṃ sarasippamāhari; ()</p>



<p class="hangnum"><a name="para106"></a><span class="paranum">106</span>.</p>



<p class="gatha1"> Catuddisāyaṃ caturo dhanuddhare</p>



<p class="gatha2">Mame’kabāṇena haṇāma’haṃ iti,</p>



<p class="gatha3">Akāsi tadadīpayamaññathā’bbhutaṃ</p>



<p class="gathalast">Sa cakkavedhavhayasippadīpanaṃ; ()</p>



<p class="hangnum"><a name="para107"></a><span class="paranum">107</span>.</p>



<p class="gatha1"> Sarehi veṇyā’yatayaṭṭhirajjukaṃ</p>



<p class="gatha2">Sarehi cā’rohaṇamaṇḍapālayaṃ,</p>



<p class="gatha3">Sarehi pākārataḷākapaṅkajaṃ</p>



<p class="gathalast">Sarehi vassaṃ itisippamāhari; ()</p>



<p class="hangnum"><a name="para108"></a><span class="paranum">108</span>. <a name="O0.0207"></a></p>



<p class="gatha1"> Mahāsatto lokappabhavamasamaṃ sippajātaṃ janānaṃ</p>



<p class="gatha2">Tadā saṃdassesi muditahadayā sākiyā dārikāyo,</p>



<p class="gatha3">Upaṭṭhāpesuṃ tā suratiratisaṅgāmacaturā</p>



<p class="gathalast">Sahassānaṃ tāḷisatiparimitā nāṭikā’suṃ gharesū; ()</p>



<p class="bodytext">Iti medhānandābhidhānena yatinā viracite sakalakavijana hadayānanda dānanidāne jinavaṃsadīpe avidūrenidāne lakkhaṇapaṭiggahaṇa kumārasambharaṇādi pavatti paridipo aṭṭhamo saggo.</p>



<p class="hangnum"><a name="para1"></a><span class="paranum">1</span>. <a name="O0.0208"></a></p>



<p class="gatha1"> Iti vihite sati sippadīpanasmiṃ</p>



<p class="gatha2">Tadabhimukhe’tarakhattiyā’tisūrā,</p>



<p class="gatha3">Apagatamānamadābhaviṃsumañño</p>



<p class="gathalast">(Taruṇamigindamukhe)va mattadanti; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Vijaṭita saṃsayabandhano padātuṃ</p>



<p class="gatha2">Sumariya devadahamhi supakpabuddho,</p>



<p class="gatha3">Narapavaro nijadhītaraṃ kumāriṃ</p>



<p class="gathalast">Suvimala koliyavaṃsakañjahaṃsiṃ; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Tahimathamantivarehi mantayitvā</p>



<p class="gatha2">Nikhilapavattinivedanāya dūte,</p>



<p class="gatha3">Pahiṇi kavivāhamahe vidhiyatanti</p>



<p class="gathalast">Tava tanujena mamañhi dhītukaññā; ()</p>



<p class="hangnum"><a name="para4"></a><span class="paranum">4</span>. <a name="O0.0209"></a></p>



<p class="gatha1"> Valayitatāramupaṭṭhito’dayaṃ te</p>



<p class="gatha2">Himakarabimbamivo’paviṭṭhapīṭhaṃ,</p>



<p class="gatha3">Parivutamantigaṇaṃ paṇamma rājaṃ</p>



<p class="gathalast">Kapilapuropagatā tamatthamāhu;</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Atha paṭiladdhapaṭissavenu’daggā</p>



<p class="gatha2">Padayugamañjalipupphamañjarīhi,</p>



<p class="gatha3">Sumahiya taṃ paṭivedayiṃsu rañño</p>



<p class="gathalast">Sakavisayaṃ samupecca rājadūtā; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Ubhayakulamhi mahībhujā’ññamaññaṃ</p>



<p class="gatha2">Punarapi mantivarehi mantayitvā,</p>



<p class="gatha3">Visadamatīhi nimittapāṭhakehi</p>



<p class="gathalast">Niyamitamaṅakgalavāsaramhitamhā; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Kanakavitānavinaddhahārihāraṃ</p>



<p class="gatha2">Kusumasamākulahemapuṇṇakumbhaṃ,</p>



<p class="gatha3">Tidivavimānasamānamullasanna-</p>



<p class="gathalast">Ratanavicittavivāhamaṇḍapaggaṃ; ()</p>



<p class="hangnum"><a name="para8"></a><span class="paranum">8</span>. <a name="O0.0210"></a></p>



<p class="gatha1"> Gahitavitānasitātapattaketu-</p>



<p class="gatha2">Ddhajamaṇivijanicarucāmarehi,</p>



<p class="gatha3">Pacurajanehi katupahāramagge</p>



<p class="gathalast">Suparivutaṃ catuṅgiranidhajinyā; (6)</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Vividhavibhūsaṇabhusitattabhāvaṃ</p>



<p class="gatha2">Abhinavapīnapayodharābhirāmaṃ,</p>



<p class="gatha3">Harisivikāya yasodharaṃ kumāriṃ</p>



<p class="gathalast">Maṇikhacitāya vidhāya cā’nayiṃsu; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Valayitamālatidāmahemamālā</p>



<p class="gatha2">Parimalabhāvitakuntalappaveṇi,</p>



<p class="gatha3">Viraḷabakāvalimappavijjurājiṃ</p>



<p class="gathalast">Jaladharamālamajesi komalāya ()</p>



<p class="hangnum"><a name="para11"></a><span class="paranum">11</span>. <a name="O0.0211"></a></p>



<p class="gatha1"> Niravadhirūpanabhotalamhi tassā</p>



<p class="gatha2">Janamanakundavikāsanaṃ babhāsa,</p>



<p class="gatha3">Kuṭilatarālakakālamegharāji-</p>



<p class="gathalast">Jaṭitalalāṭataladdhacandabimbaṃ; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Migamadakuṅkumagandhapaṅkalitto</p>



<p class="gatha2">Kulavadhuyā tilako lalāṭamajjhe,</p>



<p class="gatha3">Makaradhajena niropitori’vā’si</p>



<p class="gathalast">Tibhuvanabhutajayāya pupphaketu; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Jananayanañjanarūpasampadāya</p>



<p class="gatha2">Kulamapadāya rarāja nimmadāya,</p>



<p class="gatha3">Paramasiriṃ sarusīruhābhirāmaṃ</p>



<p class="gathalast">Vadanamanaṅgasuvaṇṇadappaṇābhaṃ; ()</p>



<p class="hangnum"><a name="para14"></a><span class="paranum">14</span>. <a name="O0.0212"></a></p>



<p class="gatha1"> Maṇigaṇamaṇḍitakuṇḍalehi tassā</p>



<p class="gatha2">Savaṇyugaṃ ghaṭitāvagaṇḍabhāgaṃ,</p>



<p class="gatha3">Manasijasākuṇikena khittapāsa-</p>



<p class="gathalast">Yugalamivakkhivibhaṅgamānamāsi; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Suvimalakantipabandhasandanatthaṃ</p>



<p class="gatha2">Nayananadīnamubhinnamantarāḷe,</p>



<p class="gatha3">Kanakapaṇāḷisamappite’va tāya</p>



<p class="gathalast">Varavadanāya rarāja tuṅganāsā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Nirupamarūpavilāsamandirasmiṃ</p>



<p class="gatha2">Sajavanikāni’va sīhapañjarāni,</p>



<p class="gatha3">Ruciravilāsiniyā lasiṃsu pambhā-</p>



<p class="gathalast">Valisahitāni sunīlalocanāni; ()</p>



<p class="hangnum"><a name="para17"></a><span class="paranum">17</span>. <a name="O0.0213"></a></p>



<p class="gatha1"> Kanakakapālanibhaṃ manobhavassa</p>



<p class="gatha2">Vimalakapolayugaṃ siniddhakanniṃ,</p>



<p class="gatha3">Navasasimaṇḍalapuṇḍarīkasaṇḍa-</p>



<p class="gathalast">Sasirimavarundhimanoharādharāya; (6)</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Sucaritapāramitālatāya tāya</p>



<p class="gatha2">Pariṇatarāgalatāya bhūlatāya,</p>



<p class="gatha3">Adharayugaṃ taruṇaṅkuradvayaṃ vā</p>



<p class="gathalast">Kimiti vitakkahato’yamāsi loko; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Kulavadhuyā vadanā’lavāḷagabbhe</p>



<p class="gatha2">Navakalikāvaliphullite’vakiñci,</p>



<p class="gatha3">Sumadhuravāṇilatāya mandahāsa-</p>



<p class="gathalast">Jjutidhavali dasanavali rarāja; ()</p>



<p class="hangnum"><a name="para20"></a><span class="paranum">20</span>. <a name="O0.0214"></a></p>



<p class="gatha1"> Kuvalayanīlavilolalocanāya</p>



<p class="gatha2">Mukhakamalā’likulānukārinībhu,</p>



<p class="gatha3">Nayanamayūkhaguṇeha’pāṅgabhaṅga-</p>



<p class="gathalast">Nisitsarehi anaṅgacāparūpā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Kalaravamañjugirā tivaṭṭarāji</p>



<p class="gatha2">Ghanakucabhaddaghaṭāya kambugīvā,</p>



<p class="gatha3">Madhuragabhīravirāva raṅgalekhaṃ</p>



<p class="gathalast">Ajini suvaṇṇamutiṅgabherisaṅkhaṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Abhinavapinapayodharo’padhānaṃ</p>



<p class="gatha2">Sukhumataracchavikojavābhirāmaṃ,</p>



<p class="gatha3">Urasayanaṃ samalaṅkataṃ viyā’si</p>



<p class="gathalast">Nijapatisaṅgamamaṅgalāya tāya; ()</p>



<p class="hangnum"><a name="para23"></a><span class="paranum">23</span>. <a name="O0.0215"></a></p>



<p class="gatha1"> Kucakanakā’calasambhavāya nābhi-</p>



<p class="gatha2">Kuharataṭābhimukhāya kantinajjā,</p>



<p class="gatha3">Chaṭhāravalittayamindiropamāya</p>



<p class="gathalast">Avahari tuṅgataraṅgapantikantiṃ; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Maṇirasanāguṇamantharāya tassā</p>



<p class="gatha2">Ghanakucabhārakiso kisodarāya,</p>



<p class="gatha3">Harisirivacchasuhajjamajjhabhāgo</p>



<p class="gathalast">Madadhanumuṭṭhivilāsamāharittha; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Sarasijatantupavesanāvakāsa</p>



<p class="gatha2">Mavahari pīnapayodharantarāḷaṃ,</p>



<p class="gatha3">Nijagaḷabhāsurahāranijjharehi</p>



<p class="gathalast">Kanakadarimukhavibbhamaṃ yuvatyā; ()</p>



<p class="hangnum"><a name="para26"></a><span class="paranum">26</span>. <a name="O0.0216"></a></p>



<p class="gatha1"> Avikalarūpavilāsasindhuvelā</p>



<p class="gatha2">Viralavilagginiyāka visālasoṇi,</p>



<p class="gatha3">Parihari rājakumārikāya tāya</p>



<p class="gathalast">Kusumasarābhavabhumibhāgasobhaṃ; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Kulavadhuyā kamalāmalānanāya</p>



<p class="gatha2">Kuvalayakomalanilaromarāji,</p>



<p class="gatha3">Bhusamabhicumbi gabhiranābhigabbhaṃ;</p>



<p class="gathalast">Kamalavivāyatamattabhiṅgarāji ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Rucirataroruyugaṃ suvaṇṇa rambhā-</p>



<p class="gatha2">Karikarapīvaramindiropamāya,</p>



<p class="gatha3">Bhaji makaraddhajaraṅgamandirasmiṃ</p>



<p class="gathalast">Harimayathambhayugassiriṃ ramāya; ()</p>



<p class="hangnum"><a name="para29"></a><span class="paranum">29</span>. <a name="O0.0217"></a></p>



<p class="gatha1"> Madarayarūparasadvayaṃ tulāya</p>



<p class="gatha2">Suparimitāya catummukhena tulyaṃ,</p>



<p class="gatha3">Nijamihajānuyugaṃ pavāḷapāti-</p>



<p class="gathalast">Yugalavivāsi avammukhopanītaṃ; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Visayavitakkatamākulaṃ yuvatyā</p>



<p class="gatha2">Madanupasaṅkamaṇe manovimānaṃ,</p>



<p class="gatha3">Jitamadamattamayūrakaṇṭhabhūti</p>



<p class="gathalast">Jalitapadīpasikhe’va cārujaṅghā; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Maṇimayanūpurabhāsurehi tassā</p>



<p class="gatha2">Caraṇatalehi parājitāni thīnaṃ,</p>



<p class="gatha3">Mukhapadumāniva saṅkucanti maññe</p>



<p class="gathalast">Bhamarabharamburuhāni kañjanīnaṃ; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Karacaraṇaṅgulipalla’vaggasālī-</p>



<p class="gatha2">Jalalavapantinibhā’tikomalāya,</p>



<p class="gatha3">Abhinavatambanakhāvalī babhūva</p>



<p class="gathalast">Makaradhajassa kate’va pupphapūjā; ()</p>



<p class="hangnum"><a name="para33"></a><span class="paranum">33</span>. <a name="O0.0218"></a></p>



<p class="gatha1"> Saparijano vanitāya tāya saddhiṃ</p>



<p class="gatha2">Maṇigaṇamaṇḍitamaṇḍapappadese,</p>



<p class="gatha3">Dinakaravaṃsadhajassa rājaputta-</p>



<p class="gathalast">Ssupagamanaṃ apalokayaṃ nisīdi; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Parivutabandhujanehi rājaputto</p>



<p class="gatha2">Yathariva devagaṇehi devarājā,</p>



<p class="gatha3">Sapadi turaṅgarathaṃ samāhirūḷho</p>



<p class="gathalast">Tadabhimukho yasasā jalaṃ payāsi; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Tahimupagamma ṭhitassa maṇḍapasmiṃ</p>



<p class="gatha2">Paridahitu’ttarasāṭakena tassa,</p>



<p class="gatha3">Harimaṇimaṇḍanamaṇḍita’ttabhāvo</p>



<p class="gathalast">Himapaṭalena himācalo rivāsi; ()</p>



<p class="hangnum"><a name="para36"></a><span class="paranum">36</span>. <a name="O0.0219"></a></p>



<p class="gatha1"> Maṇimakuṭena nivatthakāsikena</p>



<p class="gatha2">Narapatisunu sumaṇḍito rarāja,</p>



<p class="gatha3">Surabhavanena ca khīrasāgarena</p>



<p class="gathalast">Kanakasiṇerugirī’va niccalaṭṭho; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Nabhasi samākulatārakāvalī’va</p>



<p class="gatha2">Urasi virājitatārahārapantī,</p>



<p class="gatha3">Narapavaro pivi tāya rūpasāraṃ</p>



<p class="gathalast">Amatamivā’yatalocana’ñjalīhi; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Tadahani rājakumārapubbasela-</p>



<p class="gatha2">Ppabhavavarānanacandamaṇḍalena,</p>



<p class="gatha3">Mukuḷitalocananīlanīrajāya</p>



<p class="gathalast">Abhavimanokumudākarappabodho; ()</p>



<p class="hangnum"><a name="para39"></a><span class="paranum">39</span>. <a name="O0.0220"></a></p>



<p class="gatha1"> Yuvatayuvānamapekkhataṃ janānaṃ</p>



<p class="gatha2">Animisalocananīlakantigaṅgā,</p>



<p class="gatha3">Ruciravadhūhi vidhūtacāmarehi</p>



<p class="gathalast">Anilavilolataraṅgasālinīva; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Gaganatalopari tārakākulamhi</p>



<p class="gatha2">Yuvayuvatīnavacandacandikeva,</p>



<p class="gatha3">Nicitasuvaṇṇakahāpaṇe varejuṃ</p>



<p class="gathalast">Athamaṇimaṇḍapavedikātalamhi; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Sakalakalākusalo’pagammavippā-</p>



<p class="gatha2">Cariyagaṇo jayamaṅgalāya tesaṃ,</p>



<p class="gatha3">Suparisamāpayi sabbapubbakiccaṃ</p>



<p class="gathalast">Sapadi pavassi akhaṇḍalāvujaṭṭhi; ()</p>



<p class="hangnum"><a name="para42"></a><span class="paranum">42</span>. <a name="O0.0221"></a></p>



<p class="gatha1"> Karatalatāmarasesu kuṇḍikāya</p>



<p class="gatha2">Maṇikhavitāya purohito ubhinnaṃ,</p>



<p class="gatha3">Subhamabhisekajalaṃ nipātayaṃ te</p>



<p class="gathalast">Punahipayojayi pāṇipīḷaṇasmiṃ; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Suradhanuvijjulate’va vārivāhaṃ</p>



<p class="gatha2">Rathamabhiruyha gahīramandaghosaṃ,</p>



<p class="gatha3">Parivutakhattiyabandhavehi tamhā</p>



<p class="gathalast">Kapilapurā’bhimukhābhavuṃ ubhota te; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Atha samalaṅkatavīthimajjhigānaṃ</p>



<p class="gatha2">Vivaṭaniketanasīhapañjaraṭṭhā,</p>



<p class="gatha3">Animisalocanapaṅkajopahāraṃ</p>



<p class="gathalast">Bhūsamakaruṃ kapilaṅganā pasannā; ()</p>



<p class="hangnum"><a name="para45"></a><span class="paranum">45</span>. <a name="O0.0222"></a></p>



<p class="gatha1"> Gamanavilāsamudikkhataṃ janānaṃ</p>



<p class="gatha2">Rucirasiropahita’ñjalīhi bhattyā,</p>



<p class="gatha3">Maṇikalasappitapupphamañjarīhi</p>



<p class="gathalast">Racitamivobhayavīthipassamāsi; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Tikhiṇavilocanabāṇalakkhabhāvaṃ</p>



<p class="gatha2">Nirupamarūpini kāminīhi nīte,</p>



<p class="gatha3">Patita’nurāgasarehiyeva tāsaṃ</p>



<p class="gathalast">Hadayavidāraṇamāsi tapphalaṃ’va; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Kathamapi kāpilavatthavā ahesuṃ</p>



<p class="gatha2">Tadahani niccalalocanuppalehi,</p>



<p class="gatha3">Kapilapuraṃ tidasālayāvatiṇṇā</p>



<p class="gathalast">Tidasagaṇā’va vipassanāyu’bhinnaṃ; ()</p>



<p class="hangnum"><a name="para48"></a><span class="paranum">48</span>. <a name="O0.0223"></a></p>



<p class="gatha1"> Tidivapurā nijavejayantanāma-</p>



<p class="gatha2">Surabhavanaṃ’va sujampatī sujātā,</p>



<p class="gatha3">Kapilapurā punarāgamiṃsu tamhā</p>



<p class="gathalast">Patipatinī nijarājamandiraṃ dve; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Dharaṇipatisuto pattarajjābhiseko</p>



<p class="gatha2">Kapilapuravare tesu tisvālayesu,</p>



<p class="gatha3">Aparimitasukhaṃ tāya bimbāya saddhiṃ</p>



<p class="gathalast">Suciramanubhavi candabimbānanāya; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Vikacakamala (nandīmukhi) mañjubhāṇī</p>



<p class="gatha2">Tividhavayasi dibbaccharārūpasobhā,</p>



<p class="gatha3">Agami khayavayaṃ sā’pi bimbāmahesi</p>



<p class="gathalast">Saratha saratha saṅkhāradhammassabhāvaṃ; ()</p>



<p class="bodytext">Iti mbedhānandābhidhānena yatinā viracite sakalakavijana hadayānandadānanidāne jinavaṃsadīpe avidūrenidāne pāṇiggahamaṅakgalussavapavattiparidīpo. Navamo saggo.</p>



<p class="hangnum"><a name="para1"></a><span class="paranum">1</span>. <a name="O0.0224"></a></p>



<p class="gatha1"> Guṇamaṇimaṇimā so devarājā’va rājā</p>



<p class="gatha2">Sukhamanubhavamāno vājiyānena yena,</p>



<p class="gatha3">Bhamarabharitamālā maṅgaluyyānabhūmi</p>



<p class="gathalast">Tadavasari kadāci sālinī (mālinī) hi; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Upagatasamayo’ti bujjhanatthāya bodhiṃ</p>



<p class="gatha2">Sumariya suraputtā bodhisatte vajante,</p>



<p class="gatha3">Bhavaviratisamatthaṃ dassayuṃ māpayitvā</p>



<p class="gathalast">Jarasakaṭasarūpaṃ jiṇṇarūpaṃka virūpaṃ; ()</p>



<p class="hangnum"><a name="para3"></a><span class="paranum">3</span>. <a name="O0.0225"></a></p>



<p class="gatha1"> Kimidamitihapuṭṭho jiṇṇarūpaṃ vipassa</p>



<p class="gatha2">Vimatiparavaso so sārathiṃ rūpasāro,</p>



<p class="gatha3">Nijahadayanidhāne devatācoditassa</p>



<p class="gathalast">Nidahi dhanamivagghaṃ tassadhammopadesaṃ; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Haritanaḷakalāpaṃ maṅgaluyyānamagge</p>



<p class="gatha2">Yathariva’himukhaṭṭhā kuñjari bhañjamānā,</p>



<p class="gatha3">Tathariva’bhibhavantī sabbayobbaññadappaṃ</p>



<p class="gathalast">Kharatarajaratā sā attapaccakkhabhūtā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Mukhakukavalayagabbhā bhaṭṭhakiñjakkhasobhā</p>



<p class="gatha2">Bhavi kaṭhinajarārikhaṇḍadantaṭṭhipanti,</p>



<p class="gatha3">Kuṭilapalitajātaṃ tañjarāyā’bhiseke</p>



<p class="gathalast">Sirasi racitasetacchattasobhaṃ babandha; ()</p>



<p class="hangnum"><a name="para6"></a><span class="paranum">6</span>. <a name="O0.0226"></a></p>



<p class="gatha1"> Aviraḷavaliyo tā jiṇṇarūpassa camme</p>



<p class="gatha2">Pabhavabalavatejodhātuveguṭṭhitā’suṃ,</p>



<p class="gatha3">Taralasalilapiṭṭhe seyyathāpo’dadhissa</p>



<p class="gatha2">Taralasalilapiṭṭhe seyyathāpo’dadhissa</p>



<p class="gathalast">Palayapavanavegu’ttuṅgakallolamālā ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Ṭhitamupavanapanthe vaṅkagopāṇasi’va</p>



<p class="gatha2">Anujukamujubhutaṃ daṇḍamolubbha bhumyā,</p>



<p class="gatha3">Nijataruṇavilāsaṃ lakkhamāpādayantaṃ</p>



<p class="gathalast">Dhanumiva saguṇaṃ taṃ rūpamaddakkhi dhīro; ()</p>



<p class="hangnum"><a name="para8"></a><span class="paranum">8</span>. <a name="O0.0227"></a></p>



<p class="gatha1"> Jiniajagarabhoge jiṇṇanimmokabhāraṃ</p>



<p class="gatha2">Tilakavibatacammaṃ tantirojattabhāve,</p>



<p class="gatha3">Apagataghanamaṃso phāsukaṭṭhippandho</p>



<p class="gathalast">Ajinitiravalepaṃ kuḍḍadāruppabandhaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Vigatabalamadādiṃ vissavantaṃ sarīre</p>



<p class="gatha2">Navhi vaṇmukhehi guthamuttādya’sūviṃ,</p>



<p class="gatha3">Valivisamakapolaṃ kampamānuttamaṅgaṃ</p>



<p class="gathalast">Suvisadamatino taṃ passato jiṇṇarūpaṃ; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Bhuvanamanavasesaṃ tassu’paṭṭhāsi sampa-</p>



<p class="gatha2">Jjalitamatha jarāyā’dittagehattayaṃ’va,</p>



<p class="gatha3">Ahamapaki anatīto dhammametanti vatvā</p>



<p class="gathalast">Bhavanavanamagañchi jātiyu’kkaṇṭhitatto; ()</p>



<p class="hangnum"><a name="para11"></a><span class="paranum">11</span>. <a name="O0.0228"></a></p>



<p class="gatha1"> Punarupavanamaggaṃ ogahantassa rañño</p>



<p class="gatha2">Sukhamanubhavanatthaṃ devatāmāpayitvā,</p>



<p class="gatha3">Parapariharanīyaṃ ghorarogāvatiṇṇaṃ</p>



<p class="gathalast">Aparamapi virūpaṃ dassayuṃ vyādhirūpaṃ; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Visadamati vimatyā sakyavaṃsekaketu</p>



<p class="gatha2">Kimimivapalipannaṃ vaccapassāvapaṅke,</p>



<p class="gatha3">Pabhavabalavadukkhaṃ taṃ parādhīnavuttiṃ</p>



<p class="gathalast">Kimidamiti padisvā pājitāraṃ apucchi; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Varamati varadhammaṃ tena sūtena vuttaṃ</p>



<p class="gatha2">Amatamiva pibanto sotadhātvañjalīhi,</p>



<p class="gatha3">Agamapi anatito byādhidhammanti tamhā</p>



<p class="gathalast">Nijabhavanavanaṃ sopā’ga saṃviggarūpo; ()</p>



<p class="hangnum"><a name="para14"></a><span class="paranum">14</span>. <a name="O0.0229"></a></p>



<p class="gatha1"> Tadupavanavimānaṃ vājiyānena nāthe</p>



<p class="gatha2">Vajati sati kadāci māpayuṃ devatāyo,</p>



<p class="gatha3">Suṇakhakulalagijjhādīhīvā khajjamānaṃ</p>



<p class="gathalast">Narakuṇapasarīraṃ uddhumātaṃ paṭhamhi; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Pabhavakimikulānaṃ cālayaṃ nīlavaṇṇaṃ</p>



<p class="gatha2">Vaṇavivaramukhehi lohitaṃ paggharantaṃ,</p>



<p class="gatha3">Sakuṇagaṇvitacchiṃ makkhikāmakkhitaṅgaṃ</p>



<p class="gathalast">Sumati matasarīraṃ addasā sārahīnaṃ; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Abhigami gamayanto bhāratiṃ sārathissa</p>



<p class="gatha2">Nijasavaṇayugasmiṃ hematāḍaṅkasobhaṃ,</p>



<p class="gatha3">Ahampi maraṇaṃ bho nātivattoti vatvā</p>



<p class="gathalast">Vanamiva migarājā sakyarājā vimānaṃ; ()</p>



<p class="hangnum"><a name="para17"></a><span class="paranum">17</span>. <a name="O0.0230"></a></p>



<p class="gatha1"> Punapi sapariso so yānamāruyha bhadraṃ</p>



<p class="gatha2">Katipayadivasānaṃ accayenā’dhirājā,</p>



<p class="gatha3">Kapilapuravaramhā’naṅgaraṅgālayābhaṃ</p>



<p class="gathalast">Tadupavanamagañchi pañcabāṇābhirūpo; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Guṇamaṇi maṇivaṇṇaṃ pattamādāya patthe</p>



<p class="gatha2">Panasasarasarāgaṃ vīvaraṃpārupitvā,</p>



<p class="gatha3">Ṭhitamavikalacakkhuṃ nimmitaṃ devatāhi</p>



<p class="gathalast">Sumati samaṇarūpaṃ buddharūpaṃ’va passi; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Tadahani vibudhā’dhiṭṭhānato bhāvanīyo</p>



<p class="gatha2">Yatipatiriva sūto atthadhammānusāsi,</p>



<p class="gatha3">Samaṇaguṇamanekādīnavaṃ pañcakāme</p>



<p class="gathalast">Tamavadi gamanasmiṃ ānisaṃsañca gehā; ()</p>



<p class="hangnum"><a name="para20"></a><span class="paranum">20</span>. <a name="O0.0231"></a></p>



<p class="gatha1"> Kuhanalapanamicchājīvamohāya kucchi-</p>



<p class="gatha2">Paraharaṇasamatthaṃ mattikāpattamassa,</p>



<p class="gatha3">Kara kamakalagataṃ so pāramīcoditatto</p>



<p class="gathalast">Visadamati padisvā sampasādaṃ janesi; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Vikasitakalikālaṅkāramuddālasāla-</p>



<p class="gatha2">Miva samaṇavilāsaṃ cīvarobhāsamagge,</p>



<p class="gatha3">Nayanamadhukarānaṃ bhāramādhāya dhīro</p>



<p class="gathalast">Nijamanasi janesi cīvare sampasādaṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Khaṇikamaraṇadukkhāvaṭṭamābādharāsi-</p>



<p class="gatha2">Makaranikarabhimaṃ taṃ jarāvīcivegaṃ,</p>



<p class="gatha3">Bhavajaladhimagādhaṃ jātivelāvadhiṃ so</p>



<p class="gathalast">Ayamiva paṭipannā nittareyyuntya’vedi; ()</p>



<p class="hangnum"><a name="para23"></a><span class="paranum">23</span>. <a name="O0.0232"></a></p>



<p class="gatha1"> Samaṇavadanapīnaccandabimbodayena</p>



<p class="gatha2">Vikasitamanakundo nandanuyyānasobhaṃ,</p>



<p class="gatha3">Upavanamabhīgantuṃ sandanaṃ cāraye’ti</p>



<p class="gathalast">Tadahani manujindo sandanācārimāha; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Valayitanaḷatāḷītālahintālapantiṃ</p>



<p class="gatha2">Malayajatarujāyāsītalaṃ nimmalāpaṃ,</p>



<p class="gatha3">Upavanamavatiṇṇo nandanaṃ vāsavo’va</p>



<p class="gathalast">Akari divasabhāgaṃ sādhukīḷaṃ sarājā; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Dasasatakiraṇasmiṃ yassa kittippabandha-</p>



<p class="gatha2">Saradajaladarājichāditasmiṃ nabhasmiṃ,</p>



<p class="gatha3">Uparisirasi setacchattasobhaṃ bhajante</p>



<p class="gathalast">Tadiyacaraṇalakkhyā’laṅkari vāpitīraṃ; ()</p>



<p class="hangnum"><a name="para26"></a><span class="paranum">26</span>. <a name="O0.0233"></a></p>



<p class="gatha1"> Sarasijavadanehi haṃsapīnatthanehi</p>



<p class="gatha2">Kuvalayanayanehī nīlikākuntalehi,</p>



<p class="gatha3">Madhumadamuditālīnūpurebhā’varodha-</p>



<p class="gathalast">Janamiva ramaṇīyaṃ otari so taḷākaṃ; () (Silesabandhanaṃ)</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Varayuvatijanānaṃ kumbhagambhīranābhi-</p>



<p class="gatha2">Vivaragahitavāri vāpi sā rittarūpā,</p>



<p class="gatha3">Ghanathanajaghanānaṃ saṅgamene’tarāsaṃ</p>



<p class="gathalast">Punarabhavi kapapuṇṇā pītivipphārinīva; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Abhinavaramaṇinaṃ jātulajjāturānaṃ</p>



<p class="gatha2">Vimukhanayanamīne mīnaketupamena,</p>



<p class="gatha3">Upavadhitumīvagge khittajālabbilāsaṃ</p>



<p class="gathalast">Khaṇamavahari raññā viddhahatthambudhārā; ()</p>



<p class="hangnum"><a name="para29"></a><span class="paranum">29</span>. <a name="O0.0234"></a></p>



<p class="gatha1"> Navajalakaṇikālaṅkāravattāravindā</p>



<p class="gatha2">Ghanakucakalahaṃsā kesasevālanīlā,</p>



<p class="gatha3">Patimathitataraṅakgākiṇṇasussoṇivelā</p>



<p class="gathalast">Sarasi sarasi’vā’si tatra kīḷāture’kā; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Sasirūciramukhīnaṃ khomavatthantarīye</p>



<p class="gatha2">Sanikamapanayante vicīhatthehi raññā,</p>



<p class="gatha3">Racitanayanakantī byanta gambhīranābhī-</p>



<p class="gathalast">Sarasijapariyantā nāḷapantīri’vā’si; ()</p>



<p class="hangnum"><a name="para29"></a><span class="paranum">29</span>. <a name="O0.0234"></a></p>



<p class="gatha1"> Navajalakaṇikālaṅkāravattāravindā</p>



<p class="gatha2">Ghanakucakalahaṃsā kesasevālanīlā,</p>



<p class="gatha3">Patimathitataraṅgākiṇṇasussoṇivelā</p>



<p class="gathalast">Sarasi sarasi’vā’si tatra kīḷāture’kā; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Sasiruciramukhīnaṃ khomavatthantarīye</p>



<p class="gatha2">Sanikamapanayante vivibhaṇthehi raññā,</p>



<p class="gatha3">Racitanayanakantī byanta gamhīranāhī</p>



<p class="gathalast">Sarasijapariyantā nāḷapantiri’vā’si; ()</p>



<p class="hangnum"><a name="para31"></a><span class="paranum">31</span>. <a name="O0.0235"></a></p>



<p class="gatha1"> Punarapi kucakumbhañcandahārenivā’pe</p>



<p class="gatha2">Nijagaḷaparimāṇe sannimuggaṅganānaṃ,</p>



<p class="gatha3">Malinakamalinī sā locanehā’nanehi</p>



<p class="gathalast">Abhavi bhamarabhāra’mbhojasaṇḍā’kule’ca; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Madhumadamadhupehi gīyamānehi vici-</p>



<p class="gatha2">Bhujasatapahaṭāhi soṇibherīhi thinaṃ,</p>



<p class="gatha3">Lalitakamalasīse naccamānindirāya</p>



<p class="gathalast">Ajini jalajinī sā dibbasaṅakgītasālaṃ; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Tuhinakaramukhīnaṃ tantaḷāka’ntalikkhe</p>



<p class="gatha2">Sulalitabhujavallī vijjulekhābhirāmā,</p>



<p class="gatha3">Kuvalayavanarāji nīlajīmutarāji</p>



<p class="gathalast">Patinayanamayūre kīḷayantī rarāja; ()</p>



<p class="hangnum"><a name="para34"></a><span class="paranum">34</span>. <a name="O0.0236"></a></p>



<p class="gatha1"> Phuṭakuvalayahatthaṃ rājabhaṃsehi khittaṃ</p>



<p class="gatha2">Vividhamadhupabhuttaṃ dhammavelātivattaṃ,</p>



<p class="gatha3">Yathariva gaṇikaṃ taṃ kañjaniṃ so janindo</p>



<p class="gathalast">Tadahani paribhutvā’mandamānanvdamāpa; () (Silesabandhanaṃ)</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Caraṇa’nuvajamānabbīcisaṅkhobhatīraṃ</p>



<p class="gatha2">Jahati sati taḷākaṃ sāvarodhe narinde,</p>



<p class="gatha3">Sarasivirahinīsaṃruddhanissāsarūpo</p>



<p class="gathalast">Mudusurabhisamīro mandamandaṃ pavāyi; ()</p>



<p class="hangnum"><a name="para36"></a><span class="paranum">36</span>. <a name="O0.0237"></a></p>



<p class="gatha1"> Paribhavi ravibimbaṃ taṅkhaṇatthācalaṭṭhaṃ</p>



<p class="gatha2">Tahimupalatalaṭṭho bhānuvaṃsekabhānu,</p>



<p class="gatha3">Atha sarasivadhūnaṃ kiñcisaṅkovitāni</p>



<p class="gathalast">Sarasijavadanāti sokadīnānivā’suṃ; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Asitanabhasi sañjhāmeghamālāvilāsaṃ</p>



<p class="gatha2">Abhibhaviya nisinne tatra sakyādhināthe,</p>



<p class="gatha3">Tuvaṭamupagatā taṃ kappakā’nekavatthā-</p>



<p class="gathalast">Bharaṇavikatihatthā bhūpatiṃ bhūsaṇatthaṃ; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Ravikularavino kho dhammatejābhibhūto</p>



<p class="gatha2">Surapati suraputtaṃ vissakammābhidhānaṃ,</p>



<p class="gatha3">Sapadi pahiṇi sammā dibbavatthādinā bho</p>



<p class="gathalast">Tibhuvanasaraṇaṃ taṃ bhūsayassū’ti vatvā; ()</p>



<p class="hangnum"><a name="para39"></a><span class="paranum">39</span>. <a name="O0.0238"></a></p>



<p class="gatha1"> Gahitamanujaveso so’pasaṅkamma sīse</p>



<p class="gatha2">Sukhumapaṭasatehī veṭhanañcā’pi datvā,</p>



<p class="gatha3">Maṇikanakamayehi bhūsayi bhūsaṇehi</p>



<p class="gathalast">Tadahani bhavi sakko devarājā’va rājā; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Timirahamarabhāra’kkantapācīnapassaṃ</p>



<p class="gatha2">Mukulitasatasañjhāmeghapattāvalīnaṃ,</p>



<p class="gatha3">Gaganatalataḷākādhāramandāranāḷaṃ</p>



<p class="gathalast">Kamalamakulasobhaṃ bhānubimbaṃ babandha; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Pahiṇi pitunarindo sāsanaṃ tāva tassa</p>



<p class="gatha2">Nijatanujakumāru’ppattimārocayitvā,</p>



<p class="gatha3">Pamuditabhadayo so lekhaṇālokanena</p>



<p class="gathalast">Avaditi mama jātaṃ bandhanaṃ rāhujāto; ()</p>



<p class="hangnum"><a name="para42"></a><span class="paranum">42</span>. <a name="O0.0239"></a></p>



<p class="gatha1"> Tadahanipituraññā vuttavākyānurūpaṃ</p>



<p class="gatha2">Tahimakhilapadatthaṃ saddasatthakkamena,</p>



<p class="gatha3">Karahacī manujindo ayyako saṅgahetvā</p>



<p class="gathalast">Avaditi mamatattā rāhulonāmahotaṃ; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Vanasuravanitānaṃ locanindīvarehi</p>



<p class="gatha2">Mahitasirisariro bhadramāruyha yānaṃ,</p>



<p class="gatha3">Sabhavanamabhigantuṃ osari nāgarānaṃ</p>



<p class="gathalast">Suvimalanayanālītoraṇākiṇṇavīthiṃ; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Vivaṭamaṇikavāṭo’pantikaṭṭhā vimāne</p>



<p class="gatha2">Jitasuravanitā’si yā pitucchāya dhītā,</p>



<p class="gatha3">Nayanakarapuṭehi rūpasāraṃ nipīya</p>



<p class="gathalast">Samitaratipipāsā sā kisāgotamī thī; ()</p>



<p class="hangnum"><a name="para45"></a><span class="paranum">45</span>. <a name="O0.0240"></a></p>



<p class="gatha1"> Jitamanasijarūpaṃ īdisaṃ yesamatthi</p>



<p class="gatha2">Tanujaratanamaddhā nibbutā sā’pi mātā,</p>



<p class="gatha3">Pitujagatipatī so nibbuto sītibhūto</p>



<p class="gathalast">Nijapiyabhariyā’pi nibbutā’tye’vamāha; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Hadayagatakilese nibbute vūpasante</p>



<p class="gatha2">Yatipatiriva diṭṭho nibbuto so’hamasmi,</p>



<p class="gatha3">Iti varamati sutvā tāya gāthaṃ sugītaṃ</p>



<p class="gathalast">Vividhanayavibhattaṃ tappadatthaṃ avedi; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Ahamitipadamassā nibbutiṃ sāvito’smi</p>



<p class="gatha2">Sumariya garubhatyā tāya lakkhagghamaggaṃ,</p>



<p class="gatha3">Dhavalakiraṇabhāraṃ bhāsuraṃ hārihāraṃ</p>



<p class="gathalast">Pahiṇiya bhavanaṃ so pāvisi sāvarodho; ()</p>



<p class="hangnum"><a name="para48"></a><span class="paranum">48</span>. <a name="O0.0241"></a></p>



<p class="gatha1"> Mayamiva varabodhiṃ bujjhamānassa jātu</p>



<p class="gatha2">Manasi vupasame’ti tuyhamekādasaggi,</p>



<p class="gatha3">Upagamumupasantiṃ vyākarontī’va tāva</p>



<p class="gathalast">Aparadisi vinaddhā’nekasañjhāghanālī; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Atuladhavajachattaṃ dhotamuttāvalīhi</p>



<p class="gatha2">Valayitamiva rañño tassa sihāsanasmiṃ,</p>



<p class="gatha3">Udayasikharisīse tāvatārāvalīhi</p>



<p class="gathalast">Parivutamatisobhaṃ candabimbaṃ bahāsa; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Ghanataratimirehā’vattharattehi loke</p>



<p class="gatha2">Masimalinavilāsaṃ taṅkhaṇe dassayanti,</p>



<p class="gatha3">Rajanikarakarehi vipphurattehi phītā</p>



<p class="gathalast">Katanavaparikamme’vā’si sā rājadhāni; ()</p>



<p class="hangnum"><a name="para51"></a><span class="paranum">51</span>. <a name="O0.0242"></a></p>



<p class="gatha1"> Himakarakarabhārakkattarattandhakāra-</p>



<p class="gatha2">Galitatimiralekhākāramāvī karonti,</p>



<p class="gatha3">Phuṭakumuda vanesu cāsikundāṭavīsu</p>



<p class="gathalast">Sumadhura madhumattā bhiṅgamālā pamattā; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Jitasurapativeso dhammacintāparo so</p>



<p class="gatha2">Jalita maṇipadīpālokabhinnandhakāre,</p>



<p class="gatha3">Nijasiribhavanasmiṃ hemasīhāsanasmiṃ</p>



<p class="gathalast">Nacira mabhinisajjī pañcakāme viratto; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Sapadi turiyahatthā nīlajimutakesā</p>



<p class="gatha2">Kuvalayadalanettā candalekhālalāṭā,</p>



<p class="gatha3">Vikacakamalavattā mekhalābhārasoṇī</p>



<p class="gathalast">Kucaharaviraḷaṅgī cāruvāmorujaṅghā; ()</p>



<p class="hangnum"><a name="para54"></a><span class="paranum">54</span>. <a name="O0.0243"></a></p>



<p class="gatha1"> Kumudamudakapolā kuṇḍalolambakaṇṇā</p>



<p class="gatha2">Avivaradasanālimālatīdāmalilā,</p>



<p class="gatha3">Kanakaratanamālābhāragīvā, bhirāmā,</p>



<p class="gathalast">Abhinavavanitāyo naccagītesu chekā; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Rahadamivapasannaṃ niccalāsinaminaṃ</p>



<p class="gatha2">Sumatimupanisinnaṃ saṃvutadvārupetaṃ,</p>



<p class="gatha3">Tamabhiratinirāsaṃ buddhabhāvābhilāsaṃ</p>



<p class="gathalast">Abhiramayitukāmā otaruṃ raṅgabhūmiṃ; ()</p>



<p class="hangnum"><a name="para56"></a><span class="paranum">56</span>. <a name="O0.0244"></a></p>



<p class="gatha1"> Maṇimayavasumatyā pādasaṅghaṭṭanena</p>



<p class="gatha2">Kanakavakalayaghosaṃ kāci nicchārayantī,</p>



<p class="gatha3">Calakisalayalīlā aṅguli cālayanti</p>



<p class="gathalast">Anulayamabhinaccuṃ hemavallīvilāsā; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Narapatimukhabimbaṃka lakkhamāpādayantī</p>



<p class="gatha2">Nayanakharasarānaṃ raṅgasaṅgāmabhūmyā,</p>



<p class="gatha3">Jitakalaravavāṇī kāci rāmā bhirāmā</p>



<p class="gathalast">Savaṇasubhagagītaṃ gāyamānā vibhāsuṃ; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Jitasuralalanāyokāvi pañcaṅgikāni</p>



<p class="gatha2">Tadahani turiyāni vādayuṃ lolapāṅgā,</p>



<p class="gatha3">Savaṇamadhuravīṇā bherinādehi tāsaṃ</p>



<p class="gathalast">Gaganatala mivā,si pāvuse raṅgabhūmi; ()</p>



<p class="hangnum"><a name="para59"></a><span class="paranum">59</span>. <a name="O0.0245"></a></p>



<p class="gatha1"> Varamati ramaṇīnaṃ taṃ mahābhūtarūpa-</p>



<p class="gatha2">Ppabhavamivavikāraṃ naccamaddakkhi tāsaṃ,</p>



<p class="gatha3">Visamabhavakuṭīre rājarogāturānaṃ</p>



<p class="gathalast">Asunituriyarāvaṃ gītamaṭṭassaraṃ,va; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Bhusamanahirato so naccagītesu tāsaṃ</p>



<p class="gatha2">Sirisayanavarasmiṃ sīhaseyyaṃ akāsi,</p>



<p class="gatha3">Itigahitavihesā laddhaniddāvakāsā</p>



<p class="gathalast">Sapadi madanapāsā tā nipajjiṃsunārī; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Sahakumudiniyā so suttamattappabuddho</p>



<p class="gatha2">Nijasirisayanasmiṃ sannisinno rajanyā,</p>



<p class="gatha3">Gahitaturiyabhaṇḍe tatthatattho, ttharitvā</p>



<p class="gathalast">Yuvatijanamapassi daḷhaniddābhibhūtaṃ; ()</p>



<p class="hangnum"><a name="para62"></a><span class="paranum">62</span>. <a name="O0.0246"></a></p>



<p class="gatha1"> Anilacalakapo lā kāci lālaṃ gilante</p>



<p class="gatha2">Galitabahaḷakhe ḷā kāci khādanti dante,</p>



<p class="gatha3">Bhagamapagataco ḷā kāci saṃdassaya nne</p>



<p class="gathalast">Khalitavacanamā lā kāci yaṃyaṃ lapante; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Khipitamapi karontī kāci kāsantikāci</p>



<p class="gatha2">Iti pacuravikāraṃ nissirikaṃ asāraṃ,</p>



<p class="gatha3">Bhavanamanavasesaṃ tassu, paṭṭhāsi daḷhaṃ</p>



<p class="gathalast">Narakuṇapavikiṇṇaṃ āmakāḷāhaṇaṃva; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Tadahani tibhavaṃ cā,dittagehattayaṃ,va</p>



<p class="gatha2">Sumariya vatabho, passaṭṭhamopaddutaṃ bho,</p>



<p class="gatha3">Iti paramamudānaṃ kavattayaṃ tabbimutyā</p>



<p class="gathalast">Manasi purisasūro sūrabhāvaṃ janesi; ()</p>



<p class="hangnum"><a name="para65"></a><span class="paranum">65</span>. <a name="O0.0247"></a></p>



<p class="gatha1"> Suratacaturarāmārakkhasivāsabhūte</p>



<p class="gatha2">Siribhavanavanasmiṃ mohayantamhi bāle,</p>



<p class="gatha3">Alamiti mama vāso handa nikkhamma tamhā</p>



<p class="gathalast">Tibhavabhayavimuttiṃ esayissāmahaṃ,ti; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Upakamiya vimānadvāramummārupante</p>



<p class="gatha2">Sayanupari nipannaṃ channamuṭṭhāpayitvā,</p>



<p class="gatha3">Tamavadi abhigantuṃ kappayitvaṃ, nayeti</p>



<p class="gathalast">Pabalajavabalaggaṃ vājirājaṃ sarājā, ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Gatasati hayasāḷaṃ taṅkhaṇe channamacce</p>



<p class="gatha2">Sakapatigamanatthaṃ esamaṃ kappanattho,</p>



<p class="gatha3">Agamiti sahajāto katthako vājirājā</p>



<p class="gathalast">Akari vipulahesārāvamānandabhāro; ()</p>



<p class="hangnum"><a name="para68"></a><span class="paranum">68</span>. <a name="O0.0248"></a></p>



<p class="gatha1"> Pavisiya sirigabbhaṃ teladīpujjalantaṃ</p>



<p class="gatha2">Ratanakhacitamañce gandhapupphābhikiṇṇe,</p>



<p class="gatha3">Dharaṇipatinipannaṃ hemabimbopamānaṃ</p>



<p class="gathalast">Nijatanujakumāraṃ passibimbāyasaddhiṃ; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Yadi ahamapanetvā deviyā hatthapāsaṃ</p>



<p class="gatha2">Mama tanujakumāraṃ aṅkamāropayāmi,</p>



<p class="gatha3">Vadanajitasarojā rājinī vuṭṭhahitvā</p>



<p class="gathalast">Vanamahīgamanaṃ me vāraye dunnivāraṃ; ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Tanujamukhasarojaṃ buddhabhūto samāno</p>



<p class="gatha2">Nayanamadhukarānaṃ jātu kāhāmibhāraṃ,</p>



<p class="gatha3">Sumariya caraṇaṃ so uddharanto,va meruṃ</p>



<p class="gathalast">Avatari bhavanamhā ukkhipitvā pavīro; ()</p>



<p class="hangnum"><a name="para71"></a><span class="paranum">71</span>. <a name="O0.0249"></a></p>



<p class="gatha1"> Kuvalayadalanettañcandamamhojavattaṃ</p>



<p class="gatha2">Madanaratharathaṅgākārasussoṇibhāraṃ,</p>



<p class="gatha3">Kathamavatari bimbānāmadeviṃ pahāya</p>



<p class="gathalast">Narapati bhavanamhā hemabimbābhirāmaṃ; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Marakatapaṭimābhaṃ sambhavaṃ sakyavaṃse</p>



<p class="gatha2">Samupacitasupuññaṃ lakkhaṇākiṇṇagattaṃ,</p>



<p class="gatha3">Pajahiya sukumāraṃ rāhulākhyaṃ kumāraṃ</p>



<p class="gathalast">Kathamavatari pādamandamukkhippa dhīro; ()</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Ripugajamigarājaṃ jambudīpaggarājaṃ</p>



<p class="gatha2">Tadahani piturājaṃ puttasokaṇṇavamhi,</p>



<p class="gatha3">Kathamamitadayo so niddayo pakkhipitvā</p>



<p class="gathalast">Avatari bhavanamhāka uddharitvāna pāde; ()</p>



<p class="hangnum"><a name="para74"></a><span class="paranum">74</span>. <a name="O0.0250"></a></p>



<p class="gatha1"> Sakalapathavicakkaṃ cakkavāḷāvadhiṃ so</p>



<p class="gatha2">Abhivijiya asattho sattame vāsaramhi,</p>



<p class="gatha3">Narahari katapuñño cakkavatti ahutvā</p>



<p class="gathalast">Kathamavatari tamhā ukkhipitvāna pāde; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Avatariya vimānā ajja maṃ tārayatvaṃ</p>



<p class="gatha2">Tvamapitibhavato)haṃ uttareyya’nti vatvā,</p>



<p class="gatha3">Tamabhiruhi janindo vājirājinda’maṭṭhā-</p>



<p class="gathalast">Rasaratanapamāṇaṃ dhotasaṅakkhāvadātaṃ; ()</p>



<p class="hangnum"><a name="para76"></a><span class="paranum">76</span>.</p>



<p class="gatha1"> Pavanaturitavego kanthako vājirājā</p>



<p class="gatha2">Yadahani padasaddaṃ cā’pi hesaṃ kareyya,</p>



<p class="gatha3">Nanu sakalapuraṃ so yāti ajjhottharitvā</p>



<p class="gathalast">Tadahani katasaddaṃ vārayuṃ devatāyo; ()</p>



<p class="hangnum"><a name="para77"></a><span class="paranum">77</span>. <a name="O0.0251"></a></p>



<p class="gatha1"> Karakamalatalesu devatānimmitesu</p>



<p class="gatha2">Panihitapadavāraṃ assa māruyha dhīro,</p>



<p class="gatha3">Lahumupagami channaṃ vāladhiṃ gāhayitvā</p>



<p class="gathalast">Thirapihitakavāṭadvārapākārupantaṃ; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Yadi pihitakavāṭugghāṭanaṃ nā’bhavissā</p>



<p class="gatha2">Hayavaramapi channāmaccamādāya sohaṃ,</p>



<p class="gatha3">Asari purisasiho uppateyyanti aṭṭhā-</p>



<p class="gathalast">Rasaratatapamāṇu’ttuṅgapākāracakkaṃ; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Tathariva hayarājā channanāmo ca mantī</p>



<p class="gatha2">Vīriyabalasamaṅgī cīntayuṃ tāvadeva,</p>



<p class="gatha3">Vivari tadadhivatthā devatā coditattā</p>



<p class="gathalast">Purisadasasatenu’gghāṭiyaṃ dvārabāhaṃ; ()</p>



<p class="hangnum"><a name="para80"></a><span class="paranum">80</span>. <a name="O0.0252"></a></p>



<p class="gatha1"> Mama visayamasesaṃ esasiddhatthanāmo</p>



<p class="gatha2">Abhibhaviya subodhiṃ jātu bujjhissatīti,</p>



<p class="gatha3">Atha sumariya māro pāpimā’tīvakuddho</p>



<p class="gathalast">Paṭipathamupagañchi nikkhamitvā vimānā; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Turitamahivajante māraverimhi māro</p>



<p class="gatha2">Asitanabhasi ṭhatvā itthamārocayittha,</p>



<p class="gatha3">Varapurisa ito kho sattame vāsaramhi</p>



<p class="gathalast">Tvamahivijiya lokaṃ hessase cakkavattī; ()</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Sukhamanubhavamāno cakkavattī bhavitvā</p>



<p class="gatha2">Gharamadhivasa cakkaṃ vattayaṃ yāvajīvaṃ,</p>



<p class="gatha3">Amitamati tuvaṃ mā nikkhamassū’ti māro</p>



<p class="gathalast">Abhigamananisedhaṃ kātumiccānusāsi; ()</p>



<p class="hangnum"><a name="para83"></a><span class="paranum">83</span>. <a name="O0.0253"></a></p>



<p class="gatha1"> Namuvilapitavācaṃ sotadhātvañjalīhi</p>



<p class="gatha2">Savisamiva pibanto taṃ tuvaṃ ko’si pucchi,</p>



<p class="gatha3">Pavanapathaṭhito’haṃ issaro devatānaṃ</p>



<p class="gathalast">Naravara vasavattī pāpimā’tye’va māha; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Suranarasaraṇo so nibbhayo dibbacadda-</p>



<p class="gatha2">Ratanajananamaddhā mārajānāmaha’nti,</p>



<p class="gatha3">Paṭivacanamadāsi mādiso duppasayho</p>



<p class="gathalast">Bhavati dasasahassehā’pi tumhādisehi; ()</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Yadi manasi siyā te kāmadosabbihiṃsā-</p>



<p class="gatha2">Pabhutiparivitakko tāvajānāma’hanti,</p>



<p class="gatha3">Paṭighaparavaso so kiñciotārapekho</p>



<p class="gathalast">Anupadamanubandhi tassa chāyāyatheva; ()</p>



<p class="hangnum"><a name="para86"></a><span class="paranum">86</span>. <a name="O0.0254"></a></p>



<p class="gatha1"> Punarabhivajatovā’sāḷhiyā puṇṇamāya</p>



<p class="gatha2">Kapilapuravibhūtiṃ daṭṭhukāmamhi jāte,</p>



<p class="gatha3">Vasumati parivattī dassayi assarañño</p>



<p class="gathalast">Puravarabhimukhaṭṭho cetiyaṭṭhānabhumiṃ; ()</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Sapadi dasasahassicakkavāḷesu devā</p>



<p class="gatha2">Tibhuvanasaraṇassā’rakkhaṇe vyāvaṭāsuṃ,</p>



<p class="gatha3">Maṇikanakamayehi daṇḍadīpādikehi</p>



<p class="gathalast">Animisatanaye’ke maggamālokayiṃsu; ()</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Surabhikusumadāmolambamānabbitāna-</p>



<p class="gatha2">Kanakakalasasetacchattaketuddhajehi,</p>



<p class="gatha3">Tadahigamanamaggaṃ devatā’laṅkariṃsu</p>



<p class="gathalast">Bhuvanakuharamāsi pupphapūjābhirāmaṃ; ()</p>



<p class="hangnum"><a name="para89"></a><span class="paranum">89</span>. <a name="O0.0255"></a></p>



<p class="gatha1"> Gaganamasanighosacchantamevaṭṭhasaṭṭhi-</p>



<p class="gatha2">Turiyasatasahassāravavipphāramāsi,</p>



<p class="gatha3">Mahitasurabhipupphākiṇṇamaggāvatiṇṇo</p>



<p class="gathalast">Aturitamabhigantvā yojanantiṃsamattaṃ; ()</p>



<p class="hangnum"><a name="para90"></a><span class="paranum">90</span>.</p>



<p class="gatha1"> Vimalasalilapuṇṇaṃ pheṇamālābhikiṇṇaṃ</p>



<p class="gatha2">Vikacakamalarājiṃ tuṅgakallolarājiṃ,</p>



<p class="gatha3">Sasiratarasamīraṃ vāḷukākiṇṇatiraṃ</p>



<p class="gathalast">Samupagami anomānāmagaṅgaṃ savīro; ()</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Asitamaṇitalābhā channa kā nāmikā’yaṃ</p>



<p class="gatha2">Iti varamati pucchi so anomānadīti,</p>



<p class="gatha3">Tamavadi yadi tīre ettha’haṃ pabbajeyyaṃ</p>



<p class="gathalast">Ativiya saphakhalā me sā anomāsiyā’ti; ()</p>



<p class="hangnum"><a name="para92"></a><span class="paranum">92</span>. <a name="O0.0256"></a></p>



<p class="gatha1"> Ravikulatilako so paṇhiyā vājirājaṃ</p>



<p class="gatha2">Sajavamadadi saññaṃ tāya aṭṭhosabhāya,</p>



<p class="gatha3">Suvimalasalilāyā’nomagaṅgāya tīre</p>



<p class="gathalast">Taraṇiriva ṭhito’si uppatitvā turaṅgo; ()</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Sitapulinatalaṭṭho tiṇhadhārā’sihattho</p>



<p class="gatha2">Visadamati samoḷiṃ cūḷamādāya daḷhaṃ,</p>



<p class="gatha3">Aluni sirasi sesā dvaṅgulā nīlakesā</p>



<p class="gathalast">Na tadupari parūḷhā dakkhiṇāvattayiṃsu; ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Abhavi tadanurūpaṃ dāṭhikā massucā’pi</p>



<p class="gatha2">Ayamupari sacā’haṃ ṭhātu buddho bhaveyyaṃ,</p>



<p class="gatha3">Nabhasi khipi sikhaṃ taṃ iccadhiṭṭhāya dhīro</p>



<p class="gathalast">Paribhaviya ṭhitā sā meghamālāvilāsaṃ; ()</p>



<p class="hangnum"><a name="para95"></a><span class="paranum">95</span>. <a name="O0.0257"></a></p>



<p class="gatha1"> Sapadi surapuramhā devarājābhi’gantvā</p>



<p class="gatha2">Tamabhihariya cūḷaṃ cāricaṅgoṭakena,</p>



<p class="gatha3">Ratanamayamuḷāraṃ cetiyaṃ māpayittha</p>



<p class="gathalast">Suragaṇamahanīyaṃ tatra cūḷāmaṇinti; ()</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Vidhirabhavi sahāyo yo ghaṭikāranāmo</p>



<p class="gatha2">Adadi samaṇakappaṃka so kaparikkhāramassa,</p>



<p class="gatha3">Gahitasamaṇaveso pubbabuddhā’va nātho</p>



<p class="gathalast">Nabhasi khipi nivatthaṃ sāṭakaṃ saṃharitvā; ()</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Tamabhihariya dussaṃ pakkhipitvā samugge</p>



<p class="gatha2">Ratanamayamatulyaṃ yojanadvādasuccaṃ,</p>



<p class="gatha3">Akari parahitatthaṃ brahmalokeka vidhātā</p>



<p class="gathalast">Makuṭamaṇimaricīcumbiyaṃ cetiyaṃso; ()</p>



<p class="hangnum"><a name="para98"></a><span class="paranum">98</span>. <a name="O0.0258"></a></p>



<p class="gatha1"> Pitunarapatino tvaṃ bhusaṇādīni datvā</p>



<p class="gatha2">Iti mama vacanenā’rogyamārocayassu,</p>



<p class="gatha3">Sacivamanupalabbhā’ dāni pabbajjituṃ te</p>



<p class="gathalast">Pahiṇi hayasahāyaṃ ovaditvāna channaṃ; ()</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Paṭipathamavatiṇṇo gantukāmo saraṭṭhaṃ</p>



<p class="gatha2">Dharaṇipativiyogā sokanibbiddhagatto,</p>



<p class="gatha3">Turagapati cavitvā kanthako devaputto</p>



<p class="gathalast">Bhavi kanakavimāne taṅkhaṇetāvatiṃse; ()</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Sakalavanasurānaṃ añjalimañjarihi</p>



<p class="gatha2">Mahitañcaraṇapīṭho yena pabbajjito so,</p>



<p class="gatha3">Tadavasarianomānāmanajjā samīpe</p>



<p class="gathalast">Vanamanupiyanāmaṃ ambarukkhābhirāmaṃ; ()</p>



<p class="hangnum"><a name="para101"></a><span class="paranum">101</span>. <a name="O0.0259"></a></p>



<p class="gatha1"> So nikkhamma abhinnakhattiyakulā nekkhamma dhammālayo</p>



<p class="gatha2">Bhogakkhandhamuḷāracakkaratanaṃ uccārabhāraṃ viya,</p>



<p class="gatha3">Ohāyā’nupiyambanāmavipine sattāhamajjhāvasaṃ</p>



<p class="gathalast">Pabbajjāpaṭilābhasambhavasukhaṃ vedesi buddhaṅkuro; ()</p>



<p class="bodytext">Iti medhānandābhidhānena yatinā viracite sakala kavijana hadayānanda dānanidāne jinavaṃsadīpe avidūre nidāne mahābhinikkhamana pavattiparidīpo dasamo saggo.</p>



<p class="hangnum"><a name="para1"></a><span class="paranum">1</span>. <a name="O0.0260"></a></p>



<p class="gatha1"> Mandānileritatarusaṇḍamaṇḍite</p>



<p class="gatha2">Tasmiṃ tapovanagahaṇe tapodhano,</p>



<p class="gatha3">Bhutvā (pabhāvati) vanadevatā yathā</p>



<p class="gathalast">Dibbaṃ sukhaṃ sukhamanagāriyaṃ tato; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Yo seniyo narapati māgadho tadā</p>



<p class="gatha2">Yasmiṃ pure vasati puraṅgabhāsure,</p>



<p class="gatha3">Rājaggahaṃ tamahipavesanatthiko</p>



<p class="gathalast">Addhānamosari samatiṃsayojanaṃ; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Cakkaṅkitassiricāraṇo susaññamo</p>



<p class="gatha2">Dīghañjasaṃ vasi tadahena khepayaṃ,</p>



<p class="gatha3">Rājaggahaṃ kapuravaramindirālayaṃ</p>



<p class="gathalast">Sampāvisi jitagajarājagāmi so; ()</p>



<p class="hangnum"><a name="para4"></a><span class="paranum">4</span>. <a name="O0.0261"></a></p>



<p class="gatha1"> Indāsudhāvalivalayikato mahā-</p>



<p class="gatha2">Maggamhi jaṅgammaṇipabbatoriva,</p>



<p class="gatha3">Khattiṃsalakkhaṇasamalaṅakkato mahā-</p>



<p class="gathalast">Vīro taponidhi yugamattadassano; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Bodhāpayaṃ budhajanamānasambuje</p>



<p class="gatha2">Avhāpayaṃ pathikajana’kkhipakkhino,</p>



<p class="gatha3">Vimhāpayaṃ nijasiriyā sadevake</p>



<p class="gathalast">Tasmiṃ pure cari sapadānacārikaṃ; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Piṇḍāya gacchatisati rūpadassana-</p>



<p class="gatha2">Pabyāvaṭā’khilajanatāya gotame,</p>



<p class="gatha3">Saṅghobhitā’suramisarehi sā puri</p>



<p class="gathalast">Patte yatheva’surapuri purindade; ()</p>



<p class="hangnum"><a name="para7"></a><span class="paranum">7</span>. <a name="O0.0262"></a></p>



<p class="gatha1"> Khattiṃsalakkhaṇasuracāpabhāsure</p>



<p class="gatha2">Rūpambare varapurisassa gacchato,</p>



<p class="gatha3">Lokassa locanasakuṇāvalitadā</p>



<p class="gathalast">Antaṃ napāpuṇi parisaṅkamantīpi; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Mañjīrapiñjarakara kandharāmaṇi-</p>



<p class="gatha2">Keyūrabhāsuracaraṇā sirimato,</p>



<p class="gatha3">Sīmantinī paramasiriṃ vipassituṃ</p>



<p class="gathalast">Dhāviṃsu nijjitakalahaṃsakāminī; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Nārijanā mahitumivā’bhigacchato</p>



<p class="gatha2">Rūpindirāya’ nimisalocanuppale,</p>



<p class="gatha3">Dhammillavellitabhujacampakāvalī</p>



<p class="gathalast">Dhāviṃsu pīvarakucahārapīḷitā; ()</p>



<p class="hangnum"><a name="para10"></a><span class="paranum">10</span>. <a name="O0.0263"></a></p>



<p class="gatha1"> Nissāsinī samajalabinducumbita-</p>



<p class="gatha2">Vattambujā sithilitakāsikambarā,</p>



<p class="gatha3">Kācitthiyo samaṇamudikkhituṃ pathe</p>



<p class="gathalast">Dhāvantiyo kimupatisaṅkiyā’bhavuṃ; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Ugghāṭitā’sitamaṇisihapañjarā</p>



<p class="gatha2">Rāmāpasāritavadanambujāka vasiṃ,</p>



<p class="gatha3">Daṭṭhuṃ pabhujanabhavanesu taṅkhaṇe</p>



<p class="gathalast">Mandākinisarasivilāsamāharuṃ; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Ucchaṅgatopatitasutā’bhirūpino</p>



<p class="gatha2">Rūpappalamhitahadayāka pūrīvadhū,</p>



<p class="gatha3">Passantiyo pathikajanassahatthage</p>



<p class="gathalast">Nākaṃsu kiṃ adhikaraṇā’dhiropaṇaṃ; ()</p>



<p class="hangnum"><a name="para13"></a><span class="paranum">13</span>. <a name="O0.0264"></a></p>



<p class="gatha1"> Eke janā yatipatirūpadassana-</p>



<p class="gatha2">Kotuhaḷā sakapaṭibhānamabravuṃ,</p>



<p class="gatha3">Sīmantinī manakumudāni bodhayaṃ</p>



<p class="gathalast">Patto’tya’yaṃ pakatinisāpatīnukho; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Sutvāna taṃ sakalakalāntaropagaṃ</p>



<p class="gatha2">Bimbaṃ tadaṅkitahariṇaṅkamambare,</p>



<p class="gatha3">Tumhe napassatha himaraṃsino iti</p>



<p class="gathalast">Gabbābhijappitavacanā’parejanā; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Accherapaṅkajavisarāni cintiya</p>



<p class="gatha2">Sañcumbituṃ puralalanānana’mbuje;</p>



<p class="gatha3">Verocano idhupagamā virūpimā</p>



<p class="gathalast">Iccabravuṃ punaranisammakārino; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Sutvāna taṃ gaganatalaṅgane’dhunā</p>



<p class="gatha2">Verocanassa’bhicarato napassatha,</p>



<p class="gatha3">Caṇḍātapaṃ thiraparivesamambuja-</p>



<p class="gathalast">Pāṇinti gajjitavacanā’parejanā; ()</p>



<p class="hangnum"><a name="para17"></a><span class="paranum">17</span>. <a name="O0.0265"></a></p>



<p class="gatha1"> Uttuṅgamandiramaṇicandikātale</p>



<p class="gatha2">Dibbaccharānibharamaṇihi vañcito,</p>



<p class="gatha3">Eyā’marāvatinagariti cintiya</p>



<p class="gathalast">Sakko care nanu sakavādamapakpayuṃ; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Sakkassa dānavavijayā’bhilāsino</p>



<p class="gatha2">Pāṇimhi dissati vajirāyudhaṃ kharaṃ,</p>



<p class="gatha3">Saṃvijjare dasasatalocanāni’pi</p>



<p class="gathalast">Notādiso ayamiti tabbipakkhino; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Yā sālavatya’dhivacanā’bhirūpinī</p>



<p class="gatha2">Sañcodito jitagirijāya tāya ho,</p>



<p class="gatha3">Kelāsapabbatanibhapaṇḍavācala-</p>



<p class="gathalast">Ñattaṃ vajaṃ ayamitiissaro’bravuṃ; ()</p>



<p class="hangnum"><a name="para20"></a><span class="paranum">20</span>. <a name="O0.0266"></a></p>



<p class="gatha1"> Tumhe napassatha paramissarassa kiṃ</p>



<p class="gatha2">Naggattanaṃ pasusayano’pavesanaṃ,</p>



<p class="gatha3">Pāṇiṃ kapālakamadhikakkhimaṇḍalaṃ</p>



<p class="gathalast">Itthaṃ paveditavacanā’parejanā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Esā’valambitapurakhīranīradhiṃ</p>



<p class="gatha2">Lakkhiṃ samekkhiya nijalakkhisaṃsayo,</p>



<p class="gatha3">Pītambaraṃ paridahiya’ñjase caraṃ</p>



<p class="gathalast">Nārāyano iti matimappayuṃ sakaṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Nārāyano kuvalayanīlaviggaho</p>



<p class="gatha2">Kopantaro’ragasayanindirādhano,</p>



<p class="gatha3">Cakkāyudho’llasitakaro’tivāmano</p>



<p class="gathalast">Tabbādamaddanacature’tare janā; ()</p>



<p class="hangnum"><a name="para23"></a><span class="paranum">23</span>. <a name="O0.0267"></a></p>



<p class="gatha1"> Vedattayaṃ vibudhajanānamānane</p>



<p class="gatha2">Sva’jjhāyataṃ vasatinukho sarassatī,</p>



<p class="gatha3">Sañjātasaṃsaya jaṭito pitāmaho</p>



<p class="gathalast">Tassāgavesanapasuto’tyu’dīrayuṃ; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Sutvāna taṃ sarasijayonino sadā</p>



<p class="gatha2">Pāṇimhi vijjati varamattapotthakaṃ,</p>



<p class="gatha3">Cattāricānanapadumāni dissare</p>



<p class="gathalast">Gacchaṃ ayaṃpana puriso natādiso; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Suddhodanavhayavasudhādhipa’trajo</p>



<p class="gatha2">Buddho bhavissati iti vedakovidā,</p>



<p class="gatha3">Koṇḍaññabhusurapamukhā dvijā tadā</p>



<p class="gathalast">Pabyākaruṃ tanu bahubhāsaṇena kiṃ; ()</p>



<p class="hangnum"><a name="para26"></a><span class="paranum">26</span>. <a name="O0.0268"></a></p>



<p class="gatha1"> Ukkaṇṭhito sakabhavanā mahāmatī</p>



<p class="gatha2">Nikkhamma sattamadivasoti vissuto,</p>



<p class="gatha3">Āpāthagaṃ nijasavaṇañjalihi bho</p>



<p class="gathalast">Taṃ byappathaṃ napivatha kiṃ yathāmataṃ; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Vedāgataṃ varapurisaṅgalakkhaṇaṃ</p>



<p class="gatha2">Dehamhi vijjati samaṇassa gacchato,</p>



<p class="gatha3">Andhā’va bho apagatarūpadassanā</p>



<p class="gathalast">Tumhe’pi kiṃ talahatha rūpadassanaṃ; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Nikkhamma chaḍḍitavibhavo mahākulā</p>



<p class="gatha2">Suddhāsayo sugahiya pattacīvaraṃ,</p>



<p class="gatha3">Pabbajjiyā’nahiramito bhavattaye</p>



<p class="gathalast">Atthācaraṃ anugharamañjase’dhunā; ()</p>



<p class="hangnum"><a name="para29"></a><span class="paranum">29</span>. <a name="O0.0269"></a></p>



<p class="gatha1"> Suddhodanāvanipatino varoraso</p>



<p class="gatha2">Eso samujjalasatapuññalakkhaṇo,</p>



<p class="gatha3">Vyāpārito kusalabalena bodhiyā</p>



<p class="gathalast">Hote’va gotamasamaṇo nasaṃsayo; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Disvā tapodhanamahiyantamañjase</p>



<p class="gatha2">Ye mānavā sakasakavādamappayuṃ,</p>



<p class="gatha3">Tabbādabandhanaviniveṭhanā paraṃ</p>



<p class="gathalast">Iccāhu paṇḍitapurisā yathāvato; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Dutā tadā surasi samappitañjalī</p>



<p class="gatha2">Rañño tamacchariyapavattimāharuṃ,</p>



<p class="gatha3">Addakkhi bhupati caramānamañjase</p>



<p class="gathalast">Piṇḍāya’thabbivariya sihapañjaraṃ; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Nā go siyā paṭhaminimujjanaṃ ka re</p>



<p class="gatha2">Yakkho siyā sahayamadassanaṃ ka re,</p>



<p class="gatha3">De vo siyā gaganatalaṅgaṇañca re</p>



<p class="gathalast">Poso siyā yadi paṭiladdhamāha re; ()</p>



<p class="hangnum"><a name="para33"></a><span class="paranum">33</span>. <a name="O0.0270"></a></p>



<p class="gatha1"> Dūtenu’sāsiya magadhādhipo iti</p>



<p class="gatha2">Vīmaṃsituṃ pakatimanaṅgahaṅgino,</p>



<p class="gatha3">Pāhesi te padamanugammu’pāgamuṃ</p>



<p class="gathalast">Saddhiṃ mahāsamaṇavarena paṇḍavaṃ; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Vikkhālayaṃ mukhakamalaṃ kule kule</p>



<p class="gatha2">Bhikkhāṭanena’ bhihaṭamissabhojanaṃ,</p>



<p class="gatha3">Laddhā jigucchiya vasi paṇḍavācala-</p>



<p class="gathalast">Cchāyāya mārabhi sunisajja bhuñjituṃ; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Bhattamhī kukkuravamathūpame muhuṃ</p>



<p class="gatha2">Antodaraṃ pavisati dhīmato sati,</p>



<p class="gatha3">Antāni bāhirakaraṇāni’vā’bhavuṃ</p>



<p class="gathalast">Taṃkho sahī vasisanisampajaññavā; ()</p>



<p class="hangnum"><a name="para36"></a><span class="paranum">36</span>. <a name="O0.0271"></a></p>



<p class="gatha1"> Pabbajjitaṃ sugahitapattacīvaraṃ</p>



<p class="gatha2">Disvā ratiṃ pajahiya rājabhojane,</p>



<p class="gatha3">Siddhattha no tvamabhigamittha attanā</p>



<p class="gathalast">Attānamovadiya pabhuñji bhojanaṃ; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Dūtehi coditahadayo dayādhano</p>



<p class="gatha2">So māgadho narapati tena pāvisi,</p>



<p class="gatha3">Yenā’si paṇḍavagiri bhadravāhanaṃ</p>



<p class="gathalast">Āruyha dassanarasaghedhalocano; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Aññāya sākiyakulasambhavaṃ vasiṃ</p>



<p class="gatha2">Rājā pasidiya ariye’riyāpathe,</p>



<p class="gatha3">Mā kāhase sakha iti dukkaraṃ kharaṃ</p>



<p class="gathalast">Rajjena taṃnarapavaraṃ pavārayi; ()</p>



<p class="hangnum"><a name="para39"></a><span class="paranum">39</span>. <a name="O0.0272"></a></p>



<p class="gatha1"> Rajjena kiṃ tava caturaṇṇavāvadhiṃ</p>



<p class="gatha2">Rajjaṃ nijaṃ pajahiya āgatassa me,</p>



<p class="gatha3">Bodhiṃ pabujjhiya paṭhamaṃ tathāsati</p>



<p class="gathalast">Āgacchataṃ mama vijitantya’voca naṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Datvā paṭissavamatha bhumibhattuno</p>



<p class="gatha2">Lokassa locanamaṇitoraṇākule,</p>



<p class="gatha3">Dīghañjase vasi ṭhapitaṅghipaṅkajo</p>



<p class="gathalast">Āḷārākaṃ isipavaraṃ upāvisi; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Patvāna kiṃ kusalagavesi so vasi</p>



<p class="gatha2">Āḷārakaṃ virajamuḷārajhāyinaṃ,</p>



<p class="gatha3">Icchāmahanti’si tava santike’dhunā</p>



<p class="gathalast">Dhammaṃ samācaritumidhāgato bruvi; ()</p>



<p class="hangnum"><a name="para42"></a><span class="paranum">42</span>. <a name="O0.0273"></a></p>



<p class="gatha1"> Sutvāna taṃ tatiyamarūpikaṃ vasi</p>



<p class="gatha2">Jhānaṃ viyākari paṭiladdhamattanā,</p>



<p class="gatha3">Khippaṃ taponidhipaguṇaṃ akāsi taṃ</p>



<p class="gathalast">Dhammaṃ sakācariyanayā’valambiya; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Nā’yaṃ vasi tanutarasaddhayā mamaṃ</p>



<p class="gatha2">Dhammaṃ sayaṃ samadhigataṃ viyākare,</p>



<p class="gatha3">Gosāmiko yathariva pañcagorasaṃ</p>



<p class="gathalast">Addhāphalaṃ anubhavatīti tintiya; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Kālāma dve adhigatajhānasambhavaṃ</p>



<p class="gatha2">Tvaṃ yāvatāsukha manubhosi maṃ vada,</p>



<p class="gatha3">Puṭṭhassa tassi’ti nacakiñci bhāviyaṃ</p>



<p class="gathalast">Ākiñcanaṃ avaca akiñcanālayo; ()</p>



<p class="hangnum"><a name="para45"></a><span class="paranum">45</span>. <a name="O0.0274"></a></p>



<p class="gatha1"> Saṃvijjare mamapaki imassi’ve’sino</p>



<p class="gatha2">Saddhāsatīvīriyasamādhibuddhiyo,</p>



<p class="gatha3">Evaṃ vitakkiya naciraṃ katussaho</p>



<p class="gathalast">Jhānaṃ labhī tatīyamarūpikaṃ vasī;</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Yaṃ kho tuvaṃ viharasi jhātamapakpito</p>



<p class="gatha2">Sampajja sampati viharāmahanti taṃ,</p>



<p class="gatha3">Āḷāri’si varapurisena sāvito</p>



<p class="gathalast">Lābhā’vusotyavaca suladdhamāvuso;</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Jānāmi pāvacanamahaṃ yathā tuvaṃ</p>



<p class="gatha2">Jānāsi pāvacanamahaṃ yathā tuvaṃ,</p>



<p class="gatha3">Tvaṃ tādiso ahamapi yādiso bhave</p>



<p class="gathalast">Tvaṃ yādiso ahamapaki tādiso bhave;</p>



<p class="hangnum"><a name="para48"></a><span class="paranum">48</span>. <a name="O0.0275"></a></p>



<p class="gatha1"> Ehā’vuso samaṇa mayaṃ ubho janā</p>



<p class="gatha2">Kāhāmi’to pariharaṇaṃ gaṇassi’daṃ,</p>



<p class="gatha3">Vatvāna ācariyasamānako sakaṃ</p>



<p class="gathalast">Sissaṃ akā tamasamamattanā samaṃ; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Dhammopya’yaṃ nabhavati nibbidāya vā</p>



<p class="gatha2">Bodhāyavā navupasamāya kevalaṃ,</p>



<p class="gatha3">Āruppabhumiyamupapattiyā siyā</p>



<p class="gathalast">Iccānalaṅkariya tato apakkami; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Kālamato uparivisesamuddako</p>



<p class="gatha2">Jaññā’tya’yaṃ sumariya rāmaputtako,</p>



<p class="gatha3">Patvā’ssamaṃ samadhigataṃ tvayā’pa’haṃ</p>



<p class="gathalast">Dhammaṃ samācaritumidhāgato’bruvi; ()</p>



<p class="hangnum"><a name="para51"></a><span class="paranum">51</span>. <a name="O0.0276"></a></p>



<p class="gatha1"> Ñatvā sakācariyamatañhi buddhimā</p>



<p class="gatha2">Dhammañcare mama samayo ca tādiso,</p>



<p class="gatha3">Vatve’vamuddakavasi khipakpamattano</p>



<p class="gathalast">Sikkhesi pāvacanapathe tapodhanaṃ; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Saddhāya maṃ sakasamayā’nusāsako</p>



<p class="gatha2">Addhā samādhijaphalamāhare’tya’yaṃ,</p>



<p class="gatha3">Cintāparo varapuriso arūpikaṃ</p>



<p class="gathalast">Jhānaṃ valañjasi katamantya’pucchi naṃ; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Sutvā tamuddakavasi santamānaso</p>



<p class="gatha2">Santaṃhi’daṃ paramamidanti bhāviyaṃ,</p>



<p class="gatha3">Sāmaṃ valañjanakamarūpabhumikaṃ</p>



<p class="gathalast">Jhānaṃ catutthakamavikampamāharī; ()</p>



<p class="hangnum"><a name="para54"></a><span class="paranum">54</span>. <a name="O0.0277"></a></p>



<p class="gatha1"> Saṃvijjare mamapi manoniketane</p>



<p class="gatha2">Saddhādisagguṇaratanāni’massi’va,</p>



<p class="gatha3">Evaṃsaraṃ naciramarūpikaṃ vasi</p>



<p class="gathalast">Jhānaṃ labhī vīriyabalenavā’ntamaṃ; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Laddhaṃ tayā yamadhigatanti tammayā</p>



<p class="gatha2">Ārocite samaṇa vare’sipuṅgavo,</p>



<p class="gatha3">Amhe gaṇaṃ supariharāmu’bho’timaṃ</p>



<p class="gathalast">Vatvā tamācariyadhurena mānayi; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Nā’yaṃ patho bhavaparimuttiyā siyā</p>



<p class="gatha2">Addhābhave mamapaki bhavaggapattiyā,</p>



<p class="gatha3">Evaṃ vavatthitahadayo mahādayo</p>



<p class="gathalast">Nibbijjaso tadapagato’nalaṃiti; ()</p>



<p class="hangnum"><a name="para57"></a><span class="paranum">57</span>. <a name="O0.0278"></a></p>



<p class="gatha1"> Mokkhesako jitavaravāraṇakkamo</p>



<p class="gatha2">Ekocaraṃ vasi magadhesu cārikaṃ,</p>



<p class="gatha3">Senānivissunnigamo yahiṃsiyā</p>



<p class="gathalast">Taṃ tāpasālayamuruvelamosari; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Addakkhi so hariṇavihaṅgamākulaṃ</p>



<p class="gatha2">Mandānileritatarusaṇḍamaṇḍitaṃ,</p>



<p class="gatha3">Nerañjarāsalilapavāhasitalaṃ</p>



<p class="gathalast">Pāsādikaṃ paramatapovanaṃ tahiṃ; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Antojaṭaṃ jaṭilajaṭā’livumbita-</p>



<p class="gatha2">Pādambujo vijaṭayituṃ ghaṭaṃ vasī,</p>



<p class="gatha3">Attāhitāpanapaṭipattiyā tahiṃ</p>



<p class="gathalast">Vijjādhare jaṭilavare pasādayī; ()</p>



<p class="bodytext"><a name="para60"></a><span class="paranum">60</span>. <a name="O0.0279"></a> Sañcārito janapadacārikaṃ tadā</p>



<p class="bodytext">Patvā tapovanamatha pañcavaggiyā,</p>



<p class="bodytext">Bhikkhu mahāpurisamupaṭṭhahiṃsu taṃ</p>



<p class="bodytext">Āraddhadukkarakiriyaṃ yathābalaṃ. ()</p>



<p class="bodytext"><a name="para61"></a><span class="paranum">61</span>. Dhīro’tidukkarapaṭipattipūrako</p>



<p class="bodytext">Dantāni vīsatidasanehi vīsati,</p>



<p class="bodytext">Tāluṃ nirumhiya rasanāya cetasā</p>



<p class="bodytext">Cittaṃ nipīḷayi paritāpayi tahiṃ. ()</p>



<p class="bodytext"><a name="para62"></a><span class="paranum">62</span>. Paggayha muddhani balavā’tidubbalaṃ</p>



<p class="gatha2">Nipphīḷaye yathariva dhīmato tathā,</p>



<p class="gatha3">Attāhitāpanapasutassa paggharuṃ</p>



<p class="gathalast">Kacchādinā’dhīkatarasedabindavo; ()</p>



<p class="bodytext"><a name="para63"></a><span class="paranum">63</span>. <a name="O0.0280"></a> Maggobhavatya’yamiti bodhisiddhiyā</p>



<p class="gatha2">Appāṇakaṃ paṭipada mācaraṃ ciraṃ,</p>



<p class="gatha3">Vāsaṃ akā vasi mukhato ca nāsato</p>



<p class="gathalast">Assāsamappaṭipaṭimo’parundhiya; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Ruddhesu tesva’ pihitasotarandhato</p>



<p class="gatha2">Vāto’bhinikkhami adhimattanissano,</p>



<p class="gatha3">Kammāragaggarimukhato ravo bhusaṃ</p>



<p class="gathalast">Niggacchate abhidhamanena seyyathā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Yāvedanā kharasikharena jāyare</p>



<p class="gatha2">Sīsassa vijjhanasamaye sukhatthino,</p>



<p class="gatha3">Evaṃ tadā kaṭhinasirorujā’bhavuṃ</p>



<p class="gathalast">Ruddhānilassa hi mukhakaṇṇanāsato; ()</p>



<p class="hangnum"><a name="para66"></a><span class="paranum">66</span>. <a name="O0.0281"></a></p>



<p class="gatha1"> Vātābhighātanasamaye sudhimato</p>



<p class="gatha2">Sīse’bhavuṃ punarapisisavedanā,</p>



<p class="gatha3">Daḷhena yo sirasi varattakena yaṃ</p>



<p class="gathalast">Daḷhaṃ dade yathariva sisaveṭhanaṃ; ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Sammā nirumhitamukhakaṇṇanāsato</p>



<p class="gatha2">Dhīro samīraṇamuparundhicu’ttariṃ,</p>



<p class="gatha3">Gabbhantaraṃ kharataravedanā’turaṃ</p>



<p class="gathalast">Vātā’bhimanthiya parikantayuṃ tato; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Goghātako caturataro vikattaye</p>



<p class="gatha2">Kucchiṃ gavaṃ tikhiṇavikantanena ce,</p>



<p class="gatha3">Ruddhātileha’nariyamaggagāmino</p>



<p class="gathalast">Jātā tathā kharatara kucchivedanā; ()</p>



<p class="hangnum"><a name="para69"></a><span class="paranum">69</span>. <a name="O0.0282"></a></p>



<p class="gatha1"> Appānakaṃ punarapi jhānamācaraṃ</p>



<p class="gatha2">Vīro samīraṇa muparundhi sabbathā,</p>



<p class="gatha3">Cīntubbhavaṃ sakamukhakaṇṇanāsagaṃ</p>



<p class="gathalast">Tenā’si kāyikadaratho dhitīmato; ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Daḷhaṃ ubho carapurisā mahabbalā</p>



<p class="gatha2">Bāhāsu gaṇhiya purisaṃ’tidubbalaṃ,</p>



<p class="gatha3">Aṅgārakāsuyamahitāpayantice</p>



<p class="gathalast">So tādisiṃ anubhavi dukkhavedanaṃ; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Khittaṃ kaliṅgaramivakāvidevatā</p>



<p class="gatha2">Ruddhānilubbhavakharavedanāturaṃ,</p>



<p class="gatha3">Vīraṃ vilokiya patitaṃ tapovane</p>



<p class="gathalast">Pabyākaruṃka varapuriso mato iti; ()</p>



<p class="hangnum"><a name="para72"></a><span class="paranum">72</span>. <a name="O0.0283"></a></p>



<p class="gatha1"> Kālaṃkarotya’yamiti kāci devatā</p>



<p class="gatha2">Nocāhukiṃ taditara devatā vataṃ,</p>



<p class="gatha3">Asse’va gotamasamaṇassa mārisā</p>



<p class="gathalast">Ārocayuṃ viharaṇamīdisaṃiti; ()</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Yaṃnūna’haṃ paṭipadaheyyamāyatiṃ</p>



<p class="gatha2">Āhārayāpanaharaṇāya sabbaso,</p>



<p class="gatha3">Evaṃ sacintayi karuṇāya coditā</p>



<p class="gathalast">Tā devatā tuvaṭumupecca gotamaṃ; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Ārocayuṃ yadipana niccabhojano-</p>



<p class="gatha2">Pacchedanaṃ samaṇatuvaṃ karissasi,</p>



<p class="gatha3">Kāhāma te mayamitilomakupato</p>



<p class="gathalast">Dibbojamokiriya sariratappaṇaṃ; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Ghāsassachedanavīriyaṃ karomi ce</p>



<p class="gatha2">Yāpenti tā madhura sudhārasena maṃ,</p>



<p class="gatha3">Tenā’bhiyāpanavidhimicchato sato</p>



<p class="gathalast">Taṃkhotapaṃ nabhavati kiṃ musā mamaṃ; ()</p>



<p class="hangnum"><a name="para76"></a><span class="paranum">76</span>. <a name="O0.0284"></a></p>



<p class="gatha1"> Nālanti so kuhanavasena devatā-</p>



<p class="gatha2">Vimhāpaneti’ha nijadehatappaṇaṃ,</p>



<p class="gatha3">Evaṃ anussariya’nuvāsaraṃ vasī</p>



<p class="gathalast">Āhāramāhari virasaṃ parittakaṃ; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Svācelako vicarikarāpalekhaṇo</p>



<p class="gatha2">Ācāramuttya’bhavi nacehitiṭṭhiko,</p>



<p class="gatha3">Uddissakaṃ abhihaṭakaṃ nimantanaṃ</p>



<p class="gathalast">Nāsādayi piṭakakalopikumbhikaṃ; ()</p>



<p class="hangnum"><a name="para78"></a><span class="paranum">78</span>. <a name="O0.0285"></a></p>



<p class="gatha1"> So daṇḍamuggaramusale’ḷakantaraṃ</p>



<p class="gatha2">Pāyantigabbhinipanitīhi cā’haṭaṃ,</p>



<p class="gatha3">Sāmakkhikāvisaya muhinnamekikaṃ</p>



<p class="gathalast">Saṅkittinodanamapi nābhisādayī; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Sovīrakaṃ napivi suraṃ namerayaṃ</p>



<p class="gatha2">Sukkhāmakaṃ yadapi tikovisuddhikaṃ,</p>



<p class="gatha3">So macchamaṃsakavikatiṃ paṭikkhipi</p>



<p class="gathalast">Appekadā tapasi nirāmagandhiko; ()</p>



<p class="hangnum"><a name="para80"></a><span class="paranum">80</span>. <a name="O0.0286"></a></p>



<p class="gatha1"> So sattatoppabhuti kamena hāpayaṃ</p>



<p class="gatha2">Yāvekamāhari kabalaṃ balatthiko,</p>



<p class="gatha3">So sattatoppabhuti kamena hāpayaṃ</p>



<p class="gathalast">Ekaṃ kulaṃ upagami yāva bhikkhituṃ; () (Yamakabandhanaṃ)</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Ekāya dīhipi ticatūhi pañcahi</p>



<p class="gatha2">Dinnaṃ paṭiggahi chahi dattisattahi,</p>



<p class="gatha3">Ekāhikappabhutikamaddhamāsikaṃ</p>



<p class="gathalast">Mūlaṃ sayaṃ patitaphalaṃ pabhuñji so; ()</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Sāmākataṇḍulamathasākamaddakaṃ</p>



<p class="gatha2">Nīvārakuṇḍakahaṭadaddulādikaṃ,</p>



<p class="gatha3">Piññākagomayatiṇa jhāmakodanaṃ</p>



<p class="gathalast">Vīro mahāvikaṭamapānubhuñji so; ()</p>



<p class="hangnum"><a name="para83"></a><span class="paranum">83</span>. <a name="O0.0287"></a></p>



<p class="gatha1"> Thokaṃ pivi pakasatamitaṃ hareṇuka-</p>



<p class="gatha2">Yūsaṃ tathā canaka kulatthamuggajaṃ,</p>



<p class="gatha3">So appabhojanaparamo sajīvitaṃ</p>



<p class="gathalast">Ekena yāpayi tilataṇḍulena’pi; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Sāṇammasāṇa?Jina’jinakkhipacchava-</p>



<p class="gatha2">Dussaṃ tirīṭakakusavākacīrakaṃ,</p>



<p class="gatha3">So kesakambalamapivāḷakambala</p>



<p class="gathalast">Moḷukapakkhikaphalakānya’dhārayi; ()</p>



<p class="hangnum"><a name="para85"></a><span class="paranum">85</span>. <a name="O0.0288"></a></p>



<p class="gatha1"> Dubbaṇṇanattakamayamaggapuggalo</p>



<p class="gatha2">Appekadā paridahi paṃsukūlakaṃ,</p>



<p class="gatha3">Attantapovaraṇa parāyaṇo bhavi</p>



<p class="gathalast">So massukuntalatanulomalocako; ()</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Ubbhaṭṭhako’bhavi parivajjitāsano</p>



<p class="gatha2">Ukkaṭṭhamukkuṭikavataṃ adhiṭṭhahī,</p>



<p class="gatha3">Uddhaggakaṇṭakavīsame apassaye</p>



<p class="gathalast">Seyyaṃ akā tadupariṭhānacaṅkamaṃ; ()</p>



<p class="hangnum"><a name="para87"></a><span class="paranum">87</span>.</p>



<p class="gatha1"> So sāyatatiyakamudakāvarohaṇa-</p>



<p class="gatha2">Yutto pavāhayitumaghaṃ samussa hī,</p>



<p class="gatha3">Ātāpayaṃ iti paritāpayaṃ sakaṃ</p>



<p class="gathalast">Dehaṃ ciraṃ parihari pāpabhīruko; ()</p>



<p class="hangnum"><a name="para88"></a><span class="paranum">88</span>. <a name="O0.0289"></a></p>



<p class="gatha1"> Yo nekahāyanagaṇiko’tthi’tinduka-</p>



<p class="gatha2">Rukkhassa kho papaṭikajātakhāṇuko,</p>



<p class="gatha3">Evaṃ tathā papaṭikajātamattano</p>



<p class="gathalast">Gattañca sannivitarajomalaṃ bhavi; ()</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Sovā paro natu parivajjayī rajo-</p>



<p class="gatha2">Jallāni kajjalamalināni pāṇinā,</p>



<p class="gatha3">Dehaṃ subhojanajahanena jajjaraṃ</p>



<p class="gathalast">Telaṃ vilepiya rajasā’bhithūlayī; ()</p>



<p class="hangnum"><a name="para90"></a><span class="paranum">90</span>.</p>



<p class="gatha1"> So dve’kapassayikavataṃ papūrayī</p>



<p class="gatha2">Āpānako’ bhavi phalake’pi thaṇḍile,</p>



<p class="gatha3">Seyyaṃ akāka vihari vivekakāmavā</p>



<p class="gathalast">Ajjhogahaṃ adutiyako mahāvanaṃ; ()</p>



<p class="hangnum"><a name="para91"></a><span class="paranum">91</span>. <a name="O0.0290"></a></p>



<p class="gatha1"> Pāṇe ime visamagate’tikhuddake</p>



<p class="gatha2">Nā’haṃ vadhissamiti paṭicca’nuddayaṃ,</p>



<p class="gatha3">Ussāvamaddanahirabhīrutāya so</p>



<p class="gathalast">Nātho abhikkami ca sato paṭikkami; ()</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Ninnatthalā vanagahanā vanāsayo</p>



<p class="gatha2">Ninnatthalaṃ vanagahanaṃ migo yathā,</p>



<p class="gatha3">Hīto vipassiya vipinopage jane</p>



<p class="gathalast">Tāsābhibhū papanati evamevakho; ()</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Disvāna luddakavanakammikādayo</p>



<p class="gatha2">Gopālake tiṇanaḷakaṭṭhahārake,</p>



<p class="gatha3">Mācaddasaṃ ahamapi tetya’yaṃjano</p>



<p class="gathalast">Mā maṃ vipassatu samadhiṭṭhahaṃ vataṃ; ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Ekovasaṅgaṇikavihārabhītiyā</p>



<p class="gatha2">Ninnatthalā vanagahanā taponidhī,</p>



<p class="gatha3">Ninnatthalaṃ vanagahanaṃ papāta so</p>



<p class="gathalast">Tassāsi tādisi pavivittatā tadā; ()</p>



<p class="hangnum"><a name="para95"></a><span class="paranum">95</span>. <a name="O0.0291"></a></p>



<p class="gatha1"> Yasmiṃvane caratamavītarāgīnaṃ</p>



<p class="gatha2">Romuggamo caraṇatalāni kampare,</p>



<p class="gatha3">Disvāna bhiṃsaṇakavanaṃ tathāvidhaṃ</p>



<p class="gathalast">Ajjhogahaṃ vasi pavivekakāmavā; ()</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Ussāvapātatasamaye’ntaraṭṭhake</p>



<p class="gatha2">Hemantike sisiratarāya rattiyā,</p>



<p class="gatha3">Abbhāvakāsika mabhipūrayi vataṃ</p>



<p class="gathalast">Kicchaṃ vasi vasi vanasaṇḍago divā; ()</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Gimhotu pacchimadivasantare divā</p>



<p class="gatha2">Abbhāvakāsikadhutadhammapūrako,</p>



<p class="gatha3">Rattiṃ vane vihari javaṭṭhikānyu’pa</p>



<p class="gathalast">Nissāya so asayi susānabhūmiyaṃ; ()</p>



<p class="hangnum"><a name="para98"></a><span class="paranum">98</span>. <a name="O0.0292"></a></p>



<p class="gatha1"> Buddhaṅkuraṃ upagamiyo’ṭhubhanti’pi</p>



<p class="gatha2">Omuttayantipi rajaso’kiranti’pi,</p>



<p class="gatha3">Gomaṇḍalā savaṇakhilesu daṇḍakaṃ</p>



<p class="gathalast">Datvā vadāpayitumupakkamanti’pi; ()</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Sovādhivāsayi satimā upekkhako</p>



<p class="gatha2">Taṃvedanaṃ kaṭukaka manaññavediyaṃ,</p>



<p class="gatha3">Dukkhe sukhe sumati tulāsarikkhako</p>



<p class="gathalast">Bālesu tesva’pi navikopayimanaṃ; ()</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Āhāratappaṇavidhinā visuddhi’ti</p>



<p class="gatha2">Eke vadanti’ha samaṇāññatitthiyā,</p>



<p class="gatha3">Kolādibhojanavikatiṃ tathāvidhaṃ</p>



<p class="gathalast">Appicchatāya’nubhavi suddhikāmavā; ()</p>



<p class="hangnum"><a name="para101"></a><span class="paranum">101</span>. <a name="O0.0293"></a></p>



<p class="gatha1"> Appojabhojanavikatiṃ pabhuñjato</p>



<p class="gatha2">Khattiṃsalakkhaṇasiriyā samujjalaṃ,</p>



<p class="gatha3">Kāyo suraddumaruciro’dhimattaka-</p>



<p class="gatha2">Sīmānamaṭṭhikataca māpadhīmato; ()</p>



<p class="gatha3">Pabbānivā asitalanāsva’sitika-</p>



<p class="gatha2">Vallisu unnata’vanatāni seyyathā,</p>



<p class="gatha3">Āsuṃ tathā karacaraṇādikāni’pi</p>



<p class="gathalast">Tassu’nnatonata’vayavāti viggahe; ()</p>



<p class="hangnum"><a name="para103"></a><span class="paranum">103</span>.</p>



<p class="gatha1"> Mokkhesino karabhapadaṃva nissiriṃ</p>



<p class="gatha2">Nimmaṃsa mānisada mahū sirimato;</p>



<p class="gatha3">Tassu’ntatāvanatakapiṭṭhikaṇṭako</p>



<p class="gathalast">Āsi yathāvalayitavaṭṭanāvali; ()</p>



<p class="hangnum"><a name="para104"></a><span class="paranum">104</span>. <a name="O0.0294"></a></p>



<p class="gatha1"> Gopāṇasi sithilitabandhanā jara-</p>



<p class="gatha2">Sāḷāya heṭṭhupariṭhite’va dhīmato,</p>



<p class="gatha3">Nimmaṃsalohitakakalebare pya’va-</p>



<p class="gathalast">Bhaggā bhavuṃ pavisamaphāsukāvalī; ()</p>



<p class="hangnum"><a name="para105"></a><span class="paranum">105</span>.</p>



<p class="gatha1"> Appaṃ kubhojanavikatiṃ pabhuñjano</p>



<p class="gatha2">Tassa’kkhikūpagayugalakkhitārakā,</p>



<p class="gatha3">Okkāyikā abhavu magādhagā tadā</p>



<p class="gathalast">Gambhīrakupagadakatārakāka viya; ()</p>



<p class="hangnum"><a name="para106"></a><span class="paranum">106</span>.</p>



<p class="gatha1"> Vātātapena’ bhiphusito yathā’maka-</p>



<p class="gatha2">Cchinno’bhisamphuṭani alābu tittako,</p>



<p class="gatha3">Sīsacchavī sukhumachavissa bhojano-</p>



<p class="gathalast">Pacchedanena’bhiphuṭitā ṭhitaṃ tathā; ()</p>



<p class="hangnum"><a name="para107"></a><span class="paranum">107</span>. <a name="O0.0295"></a></p>



<p class="gatha1"> Tassodaracchavi pana piṭṭhikaṇṭakaṃ</p>



<p class="gatha2">Alliyi so muni malamuttamocako,</p>



<p class="gatha3">Okujjito paripati pūtimūlaka-</p>



<p class="gathalast">Lomāni tabbapugalitāni bhūmiyaṃ; ()</p>



<p class="hangnum"><a name="para108"></a><span class="paranum">108</span>.</p>



<p class="gatha1"> So piṭṭhikaṇṭakamavasaṅgapāṇinā</p>



<p class="gatha2">Kucchicchaviṃ phusitumito parāmasi,</p>



<p class="gatha3">So piṭṭhikaṇṭakamavasaṅakgapāṇinā</p>



<p class="gathalast">Kucchicchaviṃ phusitumito parāmasi; () (Yamakabandhanaṃ)</p>



<p class="hangnum"><a name="para109"></a><span class="paranum">109</span>.</p>



<p class="gatha1"> Kālonukho varapuriso’ti no tathā</p>



<p class="gatha2">Sāmonukho napi nanumaṅguracchavi,</p>



<p class="gatha3">Āsuṃ tadā kavimatikathāparā narā</p>



<p class="gathalast">Disvā malaggahitamasobhanacchaviṃ; ()</p>



<p class="hangnum"><a name="para110"></a><span class="paranum">110</span>. <a name="O0.0296"></a></p>



<p class="gatha1"> Ye santī sampatī samaṇā’bhavuṃ pure</p>



<p class="gatha2">Attantapā tapasi anāgate siyuṃ,</p>



<p class="gatha3">Te vedanaṃ kaṭukamitodhikaṃ kimu</p>



<p class="gathalast">Vedenti vedayu mabhivedayissare; ()</p>



<p class="hangnum"><a name="para111"></a><span class="paranum">111</span>.</p>



<p class="gatha1"> Īhāya dukkarakiriyāyi’māya’pi</p>



<p class="gatha2">Neva’jjhagā yamariyañāṇadassanaṃ,</p>



<p class="gatha3">Attūpatāpanakasirassa kevalaṃ</p>



<p class="gathalast">Bhāgī bhavi anariyamaggagāmiso; ()</p>



<p class="hangnum"><a name="para112"></a><span class="paranum">112</span>.</p>



<p class="gatha1"> Saṃsāre sātisāre barataradarathe saṃsaraṃ saccasandho</p>



<p class="gatha2">Khedevedesi devāsiranarasaraṇoesayaṃsattasantiṃ,</p>



<p class="gatha3">Dhīrovīrovaroyopabhavabhavabhayopāpatāpabbipatto</p>



<p class="gathalast">Āyogaṃ yogiyogī parihari hirimāevamevacchavassaṃ; () (Muttāhāra bandhanaṃ)</p>



<p class="bodytext">Iti medhānandābhidhānena yatinā viracite sakala kavijana hakayānandadānanidāne jinavaṃsadīpe avidurenidāne mahābodhisattassa mahā padhānānuyogappavattiparidīpo ekādasamosaggo.</p>



<p class="hangnum"><a name="para1"></a><span class="paranum">1</span>. <a name="O0.0298"></a></p>



<p class="gatha1"> Kāmaṃ kāmasukhallikā’nuyogo</p>



<p class="gatha2">Hīno’natthakaro’tya’ne(’karūpaṃ),</p>



<p class="gatha3">Cintetvāna tapovanaṃ vimānā</p>



<p class="gathalast">Tvaṃ siddhatthu’pagamma kāhase kiṃ; ()</p>



<p class="hangnum"><a name="para2"></a><span class="paranum">2</span>. <a name="O0.0299"></a></p>



<p class="gatha1"> Konāma’ntu’patāpanā’nuyutto</p>



<p class="gatha2">Patto hoti sukhappadaṃ kadāci,</p>



<p class="gatha3">Tasmā attu’patāpanā’nuyogo</p>



<p class="gathalast">Hīno’natthakaro’ti cintayassu; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Attānaṃ sayamevamovaditvā</p>



<p class="gatha2">Piṇḍāyā’nugharaṃ caritva laddhaṃ,</p>



<p class="gatha3">Bhattaṃ bhuttavato sakamhi kāye</p>



<p class="gathalast">Āsuṃ pākatikāni lakkhaṇāni, ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Hīnantadvayavajjanena jātu</p>



<p class="gatha2">Ñāṇukkaṃsagatamhi tamhi vīre,</p>



<p class="gatha3">Bodhāyū’pasamāya nibbidāya</p>



<p class="gathalast">Ukkaṭṭhaṃ paṭipattimācarante; ()</p>



<p class="hangnum"><a name="para5"></a><span class="paranum">5</span>. <a name="O0.0300"></a></p>



<p class="gatha1"> Chabbassānya’nidukkaraṃ karitvā</p>



<p class="gatha2">Bodhiṃ nājjhagato subhojanāni,</p>



<p class="gatha3">Bhuñjanto kimu kubbate’ padhānā</p>



<p class="gathalast">Vibbhanto iti pañcavaggiyāyaṃ; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Madaditvā sikataṃ sinehaladdhā</p>



<p class="gatha2">Kevā’suṃ samaṇaṃ hi’maṃ upecca,</p>



<p class="gatha3">Ko mūḷho’dhigamādhigantumicche</p>



<p class="gathalast">Cintetvā migadāyamotariṃsu; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Senānīnigame tadāni seṭṭhi-</p>



<p class="gatha2">Dhītā sāmikulaṃ alaṅkatā’si,</p>



<p class="gatha3">Bhārenā’vanataṅginī kucānaṃ</p>



<p class="gathalast">Haṃsivā’lasagāminī sujātā; ()</p>



<p class="hangnum"><a name="para8"></a><span class="paranum">8</span>. <a name="O0.0301"></a></p>



<p class="gatha1"> Jāte patthitapatthanāsamiddhe</p>



<p class="gatha2">Rukkhā’dhiggahitāya devatāya,</p>



<p class="gatha3">Kātuṃ sābalikammaka mānayitvā</p>



<p class="gathalast">Dhenū laṭṭhivanopagā sahassaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Tāsaṃ pañcasatāni duddhakhīraṃ</p>



<p class="gatha2">Pāyetvā katapuna yāvatā’ḍhadhenū,</p>



<p class="gatha3">Khīrānaṃ parivattanaṃ vidhāya</p>



<p class="gathalast">Paccūsamhi dudoha tā’ḍhadhenū; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Missetvā sayamevava duddhakhīraṃ</p>



<p class="gatha2">Pāyāsaṃ pacituṃ samārabhittha,</p>



<p class="gatha3">Devā tattha sudhārasaṃ khipitvā</p>



<p class="gathalast">Ārakkhādimakaṃsu uddhanasmiṃ; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Tassā’si himāvācalo’padhānaṃ</p>



<p class="gatha2">Pallaṅko pathavitalaṃ ahū ce,</p>



<p class="gatha3">Hatthā pacchimapubbasāgaresu</p>



<p class="gathalast">Pādā dakkhiṇasāgare bhaviṃsū; ()</p>



<p class="hangnum"><a name="para12"></a><span class="paranum">12</span>. <a name="O0.0302"></a></p>



<p class="gatha1"> Uggantvā tiṇajāti nāhirandhā</p>



<p class="gatha2">Tassā’hacca ṭhitā nabhaṃ asesaṃ,</p>



<p class="gatha3">Chādesuṃ caraṇuṭṭhitā’ssa kaṇha-</p>



<p class="gathalast">Sīsā’jānuyugā’pya’kaṇhakīṭā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Cattāro sakuṇā catuddisāhi</p>



<p class="gatha2">Patvā tappadapañjaraṃ vivaṇṇā,</p>



<p class="gatha3">Setā’suṃ puthumīḷbhapabbatassa</p>



<p class="gathalast">Sīse caṅkami so alimpamāno; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Iccevaṃ sumati’ṭṭhapākadāni</p>



<p class="gatha2">Passitvā supināni pañca niṭṭhaṃ,</p>



<p class="gatha3">Patto ajja bhavāmahanti buddho</p>



<p class="gathalast">Nigrodhaṃ samupecca sannisīdi; ()</p>



<p class="hangnum"><a name="para15"></a><span class="paranum">15</span>. <a name="O0.0303"></a></p>



<p class="gatha1"> Sodhetaṃ sahitā tu puṇṇadāsī</p>



<p class="gatha2">Paccūse vaṭamūlapubbasele,</p>



<p class="gatha3">Taṃ lokekaraviṃ virājamānaṃ</p>



<p class="gathalast">Disvā’voca sujātametamatthaṃ; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Lakkhagghaṃ haripātimāharitvā</p>



<p class="gatha2">Sā āvajjayi pakkabhājanaṃ so,</p>



<p class="gatha3">Pāyāso vinivaṭṭito ṭhito’si</p>



<p class="gathalast">Tāyaṃ pokkharapattatova’toyaṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Sā aññāya suvaṇṇapātiyā taṃ</p>



<p class="gatha2">Chādetvā muditā pasantacittā</p>



<p class="gatha3">Gantvā maṇḍana maṇḍitā sasīse</p>



<p class="gathalast">Katvā pūjayi bhojanaṃ sujātā; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Kālaṃ ettakamevabodhisattaṃ</p>



<p class="gatha2">Nātikkamma vidhātudinnapatto,</p>



<p class="gatha3">Sampatto’si adassanaṃ tato taṃ</p>



<p class="gathalast">Pātiṃ soṇṇamayaṃ paṭiggahetvā; ()</p>



<p class="hangnum"><a name="para19"></a><span class="paranum">19</span>. <a name="O0.0304"></a></p>



<p class="gatha1"> Haṃsālimalinīkatāravinda-</p>



<p class="gatha2">Reṇucchannasunīlanīrapurā,</p>



<p class="gatha3">Yā nerañjaravissutā’si tāya</p>



<p class="gathalast">Najjātīramagañji sattasāro; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Pāyāsāmisapuṇṇasoṇṇapātiṃ</p>



<p class="gatha2">Kāsāvāni jinaṅkuro ṭhapetvā,</p>



<p class="gatha3">Tīre tāya savantiyā nahātuṃ</p>



<p class="gathalast">Titthaṃ gandhagajorivo’tarittha; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Rolambākulanīlanīrajehi</p>



<p class="gatha2">Sevālehi nadījalaṃ sunilaṃ,</p>



<p class="gatha3">Nikkhantajjutisañcayehi dehā</p>



<p class="gathalast">Otiṇṇassa jagāma piñjarattaṃ; ()</p>



<p class="hangnum"><a name="para22"></a><span class="paranum">22</span>. <a name="O0.0305"></a></p>



<p class="gatha1"> Gaṅgākāmini kañjareṇugandha-</p>



<p class="gatha2">Cuṇṇaṃ tuṅgataraṅgabāhunā taṃ,</p>



<p class="gatha3">Bhattāraṃ salilena sītalena</p>



<p class="gathalast">Makkhetvāsunahāpayantī’vā’si; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Tulyaṃ tabbadanambujena laddhuṃ</p>



<p class="gatha2">Āyantaṃ raviraṃsisaṅgamena,</p>



<p class="gatha3">Haṃsasseṇi sarojakosarāsiṃ</p>



<p class="gathalast">Saṃdūsesi āvāriyo hi pāko; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Tīre sārasacakkavākapakkhī</p>



<p class="gatha2">Sosāya’ssavisāritaṃ’sapakkhā,</p>



<p class="gatha3">Gambhīrambhasi mattamāhariṃsu</p>



<p class="gathalast">Maññe nikkaruṇāya ettakantī; ()</p>



<p class="hangnum"><a name="para25"></a><span class="paranum">25</span>. <a name="O0.0306"></a></p>



<p class="gatha1"> Tuṇḍe maṇḍitapuṇḍarīkadaṇḍo</p>



<p class="gatha2">Pakkhe keravapaṇḍare pasārī,</p>



<p class="gatha3">Nāthassu’bbahi mattahaṃsarājā</p>



<p class="gathalast">Setacchattavibhutimuttamaṅge; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Vattamhojapalobhitālicakkaṃ</p>



<p class="gatha2">Cakkhavāpāthagataṃ jinaṅkurassa,</p>



<p class="gatha3">Saṃdassesi padhānabhuṭhitassa</p>



<p class="gathalast">Nilasmiṃ kasiṇamhi bhūtibhāraṃ; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Veyyāvaccakarārivāpagāyaṃ</p>



<p class="gatha2">Sevālādimalāpanena mīnā,</p>



<p class="gatha3">Pādañcandagamīnalakkhaṇassa</p>



<p class="gathalast">Tassa’gge vimalikariṃsu vāriṃ; ()</p>



<p class="hangnum"><a name="para28"></a><span class="paranum">28</span>. <a name="O0.0307"></a></p>



<p class="gatha1"> Uttiṇṇassa visālasāḷasākhī-</p>



<p class="gatha2">Sākhāhatthapuṭehi puñknāya,</p>



<p class="gatha3">Gattaṃ mandasugandhagandhavāha-</p>



<p class="gathalast">Vatthaṃ sāḷavanaṅganā adāsi; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Lokindo parimaṇḍalaṃ nivattho</p>



<p class="gatha2">Chādetvāna timaṇḍala’ntariyaṃ,</p>



<p class="gatha3">Bandhitvopari kāyabandhanampi</p>



<p class="gathalast">Kāsāvaṃ paridhāyi paṃsukūlaṃ; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Pāyāsassa nirūdakassa ūna-</p>



<p class="gatha2">Paññāsappamite vidhāya piṇḍe,</p>



<p class="gatha3">Pācīnābhimukho nisajja najjā</p>



<p class="gathalast">Tīre tāya akāsi bhattakiccaṃ; ()</p>



<p class="hangnum"><a name="para31"></a><span class="paranum">31</span>. <a name="O0.0308"></a></p>



<p class="gatha1"> Pāyāso madhuro’yamassa satta-</p>



<p class="gatha2">Sattāhaṃ paṭividdhabodhino hi,</p>



<p class="gatha3">Ojāsamapharaṇāya ṭhānamāsi</p>



<p class="gathalast">Tasmā so pavihāsi nibbihesaṃ; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Bujjheyyaṃ yadi bodhimajja sohaṃ</p>



<p class="gatha2">Uddhaṃsotamayaṃ suvaṇṇapāti,</p>



<p class="gatha3">Gaṅgāyaṃ khipaki gacchatūti vatvā</p>



<p class="gathalast">Dhīmā dakkhiṇahatthagaṃ tamagghaṃ; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Sotaṃ bhindiya sā savantimajjhe</p>



<p class="gatha2">Ṭhatvā pāti yato asītihatthaṃ,</p>



<p class="gatha3">Uddhaṃsotamupecca sannimujji</p>



<p class="gathalast">Tasmā so’pi nimujji pītinajjaṃ; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Nāgānaṃ bhavanaṃ upecca tiṇṇaṃ</p>



<p class="gatha2">Buddhānaṃ panimamhi bhaddakappe,</p>



<p class="gatha3">Sāpātiparibhuttasoṇṇapāti</p>



<p class="gathalast">Ghaṭṭetvāna ṭhitā katānurāvā; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Taṃ dīghāyukakālanāgarājā</p>



<p class="gatha2">Sutvā saddamathajjape’kabuddho,</p>



<p class="gatha3">Uppannoti jinaṃ abhitthavanto</p>



<p class="gathalast">Aṭṭhāsi thutigītikāsatehi; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Chāyābaddhavisālasāḷasālaṃ</p>



<p class="gatha2">Patvāsāḷavanaṃ nadīsamīpe,</p>



<p class="gatha3">Ājīvaṭṭhamasīlasaṃvarena</p>



<p class="gathalast">Ādoyeva visuddhakāyavāco; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Katvāṭṭhārasapiṭṭhikaṇṭakānaṃ</p>



<p class="gatha2">Koṭīnaṃpaṭipādanaṃ kamena,</p>



<p class="gatha3">Pallaṅkassanisajjabandhanena</p>



<p class="gathalast">Kammaṭṭhānasatiṃ upaṭṭhapetvā; ()</p>



<p class="hangnum"><a name="para38"></a><span class="paranum">38</span>. <a name="O0.0310"></a></p>



<p class="gatha1"> Ānāpānasatiṃpariggahetvā</p>



<p class="gatha2">Nibbattesimalaggahītapubbe,</p>



<p class="gatha3">Rūpārūpasamādhayo’ṭṭhapañcā-</p>



<p class="gathalast">Bhiññāyo vasitāca so vasīso ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Jhānassādarato divāvihāraṃ</p>



<p class="gatha2">Katvā sāḷavane surāsurehi,</p>



<p class="gatha3">Dhīro maggamalaṅkataṃ karīva</p>



<p class="gathalast">Gantuṃ otariyatrabodhimūlaṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Lājādīkusumehivippakiṇṇo</p>



<p class="gatha2">Muttāpaṇḍaravāḷukātthato so,</p>



<p class="gatha3">Maggo tuṅgataraṅga bhaṅgahāri</p>



<p class="gathalast">Lakkhīvāsapayodadhīri’vā’si; ()</p>



<p class="hangnum"><a name="para41"></a><span class="paranum">41</span>. <a name="O0.0311"></a></p>



<p class="gatha1"> Majjhā’ropitapaṅkajābhirāmaṃ</p>



<p class="gatha2">Muttādāmasamākulaṃ samantā,</p>



<p class="gatha3">Kaṇṇolambasuvaṇṇaghaṇṭamassa</p>



<p class="gathalast">Deṭā dibbavitāna mukkhipiṃsu; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Lokatthaṃ karaṇāya coditasmiṃ</p>



<p class="gatha2">Tasmiṃ lokadivākare’kavīre,</p>



<p class="gatha3">Gacchante sahajātabodhimūlaṃ</p>



<p class="gathalast">Āloko udapādi sabbaloke; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Āyantaṃ tiṇhārako pathamhi</p>



<p class="gatha2">Disvā sotthiyanāmabhūsuro taṃ,</p>



<p class="gatha3">Pādāsi tiṇamuṭṭhiyo’ṭṭhamattā</p>



<p class="gathalast">Nātho tāni tiṇāni sampaṭicchi; ()</p>



<p class="hangnum"><a name="para44"></a><span class="paranum">44</span>. <a name="O0.0312"></a></p>



<p class="gatha1"> Vattatte varapāṭihāriyamhi</p>



<p class="gatha2">Magge gandhagajo’ca jamhamāno,</p>



<p class="gatha3">Sampatto karuṇākalattabhattā</p>



<p class="gathalast">Sambodhādhigamāya bodhimūlaṃ; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Tassosīdaṭhitaṃ’va cakkavāḷaṃ</p>



<p class="gatha2">Heṭṭhā dakkhiṇato’ttarānanassa,</p>



<p class="gatha3">Paññāyu’ttaracakkavāḷamuddhaṃ</p>



<p class="gathalast">Laṅghitvānaṭhitaṃ’va ābhavaggaṃ; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Evaṃ pacchimamuttaraṃ disampi</p>



<p class="gatha2">Aṭṭhānanti padakkhiṇaṃ karonto,</p>



<p class="gatha3">Gantvā ṭhānavaraṃ puratthimasmiṃ</p>



<p class="gathalast">Aṭṭhāsi vasi pacchimānano so; ()</p>



<p class="hangnum"><a name="para47"></a><span class="paranum">47</span>. <a name="O0.0313"></a></p>



<p class="gatha1"> Dhīmā dakkhiṇapāṇipallavena</p>



<p class="gatha2">Agge tāni tiṇāni sattharī so,</p>



<p class="gatha3">Tamhā cuddasahatthamuppatitvā</p>



<p class="gathalast">Pallaṅko samalaṅkarī dumindaṃ; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Dakkho kārupavīṇacittakāro</p>



<p class="gatha2">Kātuṃ vā’likhituṃ yathānasakkā,</p>



<p class="gatha3">Aṭṭhaṃsu haritāni santhatāni</p>



<p class="gathalast">Evaṃ tāni tiṇāni uppatitvā; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Maṃsādī upasussare nahārū</p>



<p class="gatha2">Aṭṭhīcepyavasissare sarīre;</p>



<p class="gatha3">Muñceyyaṃ caturāsavehi yāva</p>



<p class="gathalast">Bhindissāmi natāvimaṃ ahanti; ()</p>



<p class="hangnum"><a name="para50"></a><span class="paranum">50</span>. <a name="O0.0314"></a></p>



<p class="gatha1"> Daḷhaṃ cintiya daḷhamānaso so</p>



<p class="gatha2">Pācīnābhimukho dumindabandhaṃ;</p>



<p class="gatha3">Katvā piṭṭhigataṃ nisīdi bodhi-</p>



<p class="gathalast">Pallaṅkamhi yugandhare ravī’va; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Lokeso sasimaṇḍalāvabhāsaṃ</p>



<p class="gatha2">Setacchattamadhārayī tadaññe,</p>



<p class="gatha3">Suddhāvāsatalaṭṭhadevatā taṃ</p>



<p class="gathalast">Pūjesuṃ makuṭappitañjalīhi; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Ye rūpāvacare vasanti devā</p>



<p class="gatha2">Te ca’ññatra asaññasattadeve,</p>



<p class="gatha3">Sampatvā vajirāsane nisinnaṃ</p>



<p class="gathalast">Pūjesuṃ kusumākulañjalīhi ()</p>



<p class="hangnum"><a name="para53"></a><span class="paranum">53</span>. <a name="O0.0315"></a></p>



<p class="gatha1"> Ekacce paranimmitādilokā</p>



<p class="gatha2">Patvā bhattibharā’marā mahiṃsu,</p>



<p class="gatha3">Pūjābhaṇḍasamābhikiṇṇahatthā</p>



<p class="gathalast">Mārāriṃ tahimāpa pāpimā kiṃ; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Ye nimmāṇaratimhi nijjarā te;</p>



<p class="gatha2">Patvā gandhakaraṇḍamaṇḍalehi,</p>



<p class="gatha3">Sampūjesumalaṅkataṅghipīṭhaṃ</p>



<p class="gathalast">Naṃ seṭṭhaṃ vijayāsanopaviṭṭhaṃ; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Aṭṭhāsi tusitālayā saseno</p>



<p class="gatha2">Patvā santusitavhadevarājā,</p>



<p class="gatha3">Vijento harimora piñchapuñja-</p>



<p class="gathalast">Sobhaṃ kañcanatālavaṇṭapantiṃ; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Patvā yāmasurālayā saseno</p>



<p class="gatha2">Saṃvijesi suyāma devarājā,</p>



<p class="gatha3">Dhīraṃ soṇṇapaṇāḷikānipāta-</p>



<p class="gathalast">Dhārāsannibhacārucāmarehi; ()</p>



<p class="hangnum"><a name="para57"></a><span class="paranum">57</span>. <a name="O0.0316"></a></p>



<p class="gatha1"> Devindo vijayuttarākhyasaṅkhaṃ</p>



<p class="gatha2">Vīsaṃ hatthasataṃ dhamītadaññe,</p>



<p class="gatha3">Pūjesuṃ tamupecca koviḷāra-</p>



<p class="gathalast">Pupphādīhi ca tāvatiṃsadevā; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Yakkhādīhi purakkhatā’pi deva-</p>



<p class="gatha2">Rājāno caturo catuddisāsu,</p>



<p class="gatha3">Rakkhaṃ saṃvidahiṃsu devalokā</p>



<p class="gathalast">Taṃ patvāna vinaṭṭhalomahaṭṭhaṃ; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Vādento saramaṇḍalaṃ vidhāya</p>



<p class="gatha2">Vīṇaṃ pañcasikho’pi beḷuvākhyaṃ,</p>



<p class="gatha3">Taṃ sampūjayi kālanāgarājā</p>



<p class="gathalast">Thomento thutigītikāsatehi; ()</p>



<p class="hangnum"><a name="para60"></a><span class="paranum">60</span>. <a name="O0.0317"></a></p>



<p class="gatha1"> Evaṃ kāhaḷabherisaṅkhavīṇā-</p>



<p class="gatha2">Ghaṇṭāvījanichattacāmarehi,</p>



<p class="gatha3">Naccādīhicalājapañcamehi</p>



<p class="gathalast">Dīpaddhupadhajehi mānayuṃ taṃ; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Siddhattho paṭisiddhamāradheyyo</p>



<p class="gatha2">Kattuṃ attavase sadevalokaṃ,</p>



<p class="gatha3">Sutvā vāyamatīti bodhimaṇḍe</p>



<p class="gathalast">Māro tatra samārabhitthagantuṃ; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Tasmiṃ kho samaye bhayāvahāni</p>



<p class="gatha2">Mārasso’taraṇāya kāraṇāni,</p>



<p class="gatha3">Cakkhacāpāthagatāni dunnimitta-</p>



<p class="gathalast">Rūpādīni tilokalocanassa; ()</p>



<p class="hangnum"><a name="para63"></a><span class="paranum">63</span>. <a name="O0.0318"></a></p>



<p class="gatha1"> Sukkha’mhodhararāvabherirāva-</p>



<p class="gatha2">Vipphārābadhirīkatambarampi,</p>



<p class="gatha3">Bhīmaṃ vijjulatā’sighaṭṭaṇehi</p>



<p class="gathalast">Mārassā’havambḍalābhamāha; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Mārassā’gamanañjase rajova</p>



<p class="gatha2">Vājīnaṃ khuraghaṭṭaṇena jāto,</p>



<p class="gatha3">Ukkāpātasataṃ janesi tassa</p>



<p class="gathalast">Cakkhavāniṭṭhaphakhalaṃ disāsu ḍāho; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Vehāse vicaruṃ kabandharūpā</p>



<p class="gatha2">Kākolā balipuṭṭhavāyasārī,</p>



<p class="gatha3">Unnādiṃsu kharānilo pavāyī</p>



<p class="gathalast">Abbhuṭṭhāsi rajo disāsu dhūmo; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Āloko vigato ghaṇandhakāro</p>



<p class="gatha2">Otiṇṇo mahikāsamābhikiṇṇo,</p>



<p class="gatha3">Ākāso pathavi bhūsaṃ pakampi</p>



<p class="gathalast">Meghacchannadinaṃ dinaṃ babhūva; ()</p>



<p class="hangnum"><a name="para67"></a><span class="paranum">67</span>. <a name="O0.0319"></a></p>



<p class="gatha1"> Siddhatthañhi asiddhamatthametaṃ</p>



<p class="gatha2">Kātuṃ assavamārakiṅkarāme,</p>



<p class="gatha3">Vatve’thā’ti pajāpatī saseno</p>



<p class="gathalast">Tattheva’ntaradhāyi tāvadeva; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Sā setā purato pajāpatissa</p>



<p class="gatha2">Āsī bārasayojanaṃ vinaddhā,</p>



<p class="gatha3">Evaṃ dakkhiṇavāmano ca loka-</p>



<p class="gathalast">Dhātvantāvadhīmāsi pacchato’pi; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Uddhaṃ sā navayojanappamāṇā</p>



<p class="gatha2">Saddo bhūmividāraṇori’vā si,</p>



<p class="gatha3">So’paḍḍhaṃ satayojanaṃ babhūva</p>



<p class="gathalast">Uccaṃ so girimekhalo gajindo; ()</p>



<p class="hangnum"><a name="para70"></a><span class="paranum">70</span>. <a name="O0.0320"></a></p>



<p class="gatha1"> Nāhesuṃ parisāsu nimmitāsuṃ</p>



<p class="gatha2">Dveyodhā sadisāyudhādadhānā,</p>



<p class="gatha3">Tabyāsena alañhi lomahaṃso</p>



<p class="gathalast">Yassā’nussaraṇena ce siyā me; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Māpetvā sahasā sahassabāhuṃ</p>



<p class="gatha2">Gaṇhitvā vividhāyudhāni tehi,</p>



<p class="gatha3">Ārūḷho girimekhalaṃ saseno</p>



<p class="gathalast">Māro pāturahosi baddhavero; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Deveso yasasā samaṃ sakena</p>



<p class="gatha2">Setacchatta magañchi saṃharitvā,</p>



<p class="gatha3">Deveso yasasā samaṃ sakena</p>



<p class="gathalast">Saṅakkhaṃ piṭṭhigataṃ vidhāya dhāvī; () (Yamakabandhanaṃ)</p>



<p class="hangnum"><a name="para73"></a><span class="paranum">73</span>. <a name="O0.0321"></a></p>



<p class="gatha1"> Saṅkocā’nanakāhalo jagāma</p>



<p class="gatha2">Pātālaṃ khalu kālanāgarājā,</p>



<p class="gatha3">Vīṇādoṇisakho sakhānapekho</p>



<p class="gathalast">Tamhā pañcasikho kalahuṃ palāyi; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Disvā mārabalaṃ samosarantaṃ</p>



<p class="gatha2">Sampattā janatā palāyi bhītā,</p>



<p class="gatha3">Sosīho’va vihāsi sakyasīho</p>



<p class="gathalast">Eko kamārakarindakumhabhedī; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Passitvā’dharakantibhāramassa</p>



<p class="gatha2">Vattamhoruha mindirāvihāraṃ,</p>



<p class="gatha3">Siddhatthena samo nacatthi loke</p>



<p class="gathalast">Iccevaṃ kalimā’ha mārasenaṃ; ()</p>



<p class="hangnum"><a name="para76"></a><span class="paranum">76</span>. <a name="O0.0322"></a></p>



<p class="gatha1"> Etasasā’bhimukhā mayaṃ kadāci</p>



<p class="gatha2">Nosakkoma’bhiyujjhitunti tātā,</p>



<p class="gatha3">Vatvā uttarapassato samāro</p>



<p class="gathalast">Khandhāvāramabandhi baddhavero;</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Disvā’jjhottharamānamārasenaṃ</p>



<p class="gatha2">Ārakkhāvaraṇaṃ thiraṃ vidhāya,</p>



<p class="gatha3">Khandhāvāramabandhi sopi vīro</p>



<p class="gathalast">Jetuṃ taṃ dasapāramī bhaṭehi; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Māro bhudharamerucakkavāḷe</p>



<p class="gatha2">Rukkhādīni vicuṇṇituṃ samatthaṃ,</p>



<p class="gatha3">Khobhetvā bhuvanattayaṃ disāsu</p>



<p class="gathalast">Uṭṭhāpesi samīraṇaṃ sughoraṃ; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Vāto pāramidhāmavārito so</p>



<p class="gatha2">Nittejaṃ palayānilassamopi,</p>



<p class="gatha3">Patto cāmaramandamārutova</p>



<p class="gathalast">Tandehotuparissamaṃ jahāsi; ()</p>



<p class="hangnum"><a name="para80"></a><span class="paranum">80</span>. <a name="O0.0323"></a></p>



<p class="gatha1"> Dhārāvegavihinnabhūmibhāgaṃ</p>



<p class="gatha2">Gambhīrā’sanirāvanibbharā’ghaṃ,</p>



<p class="gatha3">Māro māpayi tuṅgavīcabhaṅgaṃ</p>



<p class="gathalast">Vassoghaṃ paripātarukkhaselaṃ; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Vīro pāramipāḷibandhanena</p>



<p class="gatha2">Rakkhaṃ bandhi nijantabhāvakhette,</p>



<p class="gatha3">Teno’gho vipathaṅgamo vipakkha-</p>



<p class="gathalast">Senāyā’si pavāhaṇe nidānaṃ; ()</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Tejokhaṇḍasamānamattano so</p>



<p class="gatha2">Tattaṃ pajjalitaṃ sajotibhūtaṃ,</p>



<p class="gatha3">Māpetvo’palavassamappasayhaṃ</p>



<p class="gathalast">Jhāpetuṃ tamupakkamittha māro; ()</p>



<p class="hangnum"><a name="para83"></a><span class="paranum">83</span>. <a name="O0.0324"></a></p>



<p class="gatha1"> Mārasseva patantamuttamaṅge</p>



<p class="gatha2">Ghoraṃ pāramivāyuvegaruddhaṃ,</p>



<p class="gatha3">Taṃvassaṃ vajirāsanūpacāre</p>



<p class="gathalast">Pūjāpupphaguḷattanaṃ jagāma; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Assaddho visadiddhatiṇhadhāraṃ</p>



<p class="gatha2">Ādittaṃ pihitambaro’daraṃ so,</p>



<p class="gatha3">Māpesi asisattitomarādi-</p>



<p class="gathalast">Vassaṃ sabbadisānipātamānaṃ; ()</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Tasmiṃ pāramivammavammitasmiṃ</p>



<p class="gatha2">Vissaṭṭhā’yudhavuṭṭhi kuṇṭhitaggā,</p>



<p class="gatha3">Patvā sampati pupphavuṭṭhibhāvaṃ</p>



<p class="gathalast">Tappādāsanamatthake papāta; ()</p>



<p class="hangnum"><a name="para86"></a><span class="paranum">86</span>. <a name="O0.0325"></a></p>



<p class="gatha1"> Māro vicciṭacicciṭāyamānaṃ</p>



<p class="gatha2">Saṃvaṭṭānalakhaṇḍavibbhamaṃ so,</p>



<p class="gatha3">Vassaṅgāramayaṃ savipphuliṅgaṃ</p>



<p class="gathalast">Uṭṭhāpesi palāsapakupphavaṇṇaṃ; ()</p>



<p class="hangnum"><a name="para87"></a><span class="paranum">87</span>.</p>



<p class="gatha1"> Khippaṃpāramimantajappanena</p>



<p class="gatha2">Aṅgārāninivāritānitāni,</p>



<p class="gatha3">Taṃbuddhaṅkurapuṇṇacandabimbaṃ</p>



<p class="gathalast">Sevantānivikiṇṇabhānivāsuṃ; ()</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Bhasmīkātumalantimāraveriṃ</p>



<p class="gatha2">Dhūmākiṇṇamaniggataggijālaṃ,</p>



<p class="gatha3">Mārobheravarāvamussadābha-</p>



<p class="gathalast">Mabbhuṭṭhāpayikhārabhasmavassaṃ; ()</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Setāmuddhanivippakiṇṇabhasmiṃ</p>



<p class="gatha2">Taṃvassaṃcitapāramībalena,</p>



<p class="gatha3">Patvācandanagandhacuṇṇabhāvaṃ</p>



<p class="gathalast">Mārārissapapātapādamūle; ()</p>



<p class="hangnum"><a name="para90"></a><span class="paranum">90</span>. <a name="O0.0326"></a></p>



<p class="gatha1"> Asmiṃ guvalayālavāḷagabbhe</p>



<p class="gatha2">Sampātānaladaḍḍhavaṇṇudhāraṃ,</p>



<p class="gatha3">Uttāsāvahamattano’pi kaṇho</p>



<p class="gathalast">Vassāpesi uḷāravaṇṇuvassaṃ; ()</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Disvā’ṅakghīnakharāliraṃsigaṅgā-</p>



<p class="gatha2">Tīrussāritavaṇṇurāsi massa,</p>



<p class="gatha3">Aṅgāro’va’dhikodhapāvakena</p>



<p class="gathalast">Kaṇho kaṇhataro’si jhāpitatto; ()</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Dhūpāyantamavīcimaccimantaṃ</p>



<p class="gatha2">Samphuṭṭhaṃ ghanapheṇaṇabubbulehi,</p>



<p class="gatha3">Vassaṃ paṅkamayaṃ bhusaṃ nimuggo</p>



<p class="gathalast">Māro māpayi pañcakāmapaṅke; ()</p>



<p class="hangnum"><a name="para93"></a><span class="paranum">93</span>. <a name="O0.0327"></a></p>



<p class="gatha1"> Tasmiṃpāramisattīsitibhūte</p>



<p class="gatha2">Paṅke candanapaṅkabhāvayāte,</p>



<p class="gatha3">Māro passiya phullapaṅkajāhaṃ</p>



<p class="gathalast">Kopā paṅkahatānanorivāsi; ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Mārāriṃ iminā hanāmahantī</p>



<p class="gatha2">So lokantariyatdhakāraghoraṃ,</p>



<p class="gatha3">Māro sūvividāriyaṃ disāsu</p>



<p class="gathalast">Uṭṭhāpesighanandhakārakhandhaṃ; ()</p>



<p class="hangnum"><a name="para95"></a><span class="paranum">95</span>.</p>



<p class="gatha1"> So’yaṃ pāramijātaraṃsijāla-</p>



<p class="gatha2">Bhinnā’sesatamojinaṅkureṇo,</p>



<p class="gatha3">Pallaṅkodayapabbatodito’si</p>



<p class="gathalast">Kāmaṃ māratusārasosanāya; ()</p>



<p class="hangnum"><a name="para96"></a><span class="paranum">96</span>. <a name="O0.0328"></a></p>



<p class="gatha1"> Etaṃ gaṇhatha bandhathā’ti vatvā</p>



<p class="gatha2">Niṭṭhaṃ kappamavaṇṇiyaṃ kavīhi,</p>



<p class="gatha3">Saddhiṃ mārabalenu’pāgato so</p>



<p class="gathalast">Kuddho yuddhamakā pamattabandhu; ()</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Taṃ disvā’calaniccalaṭṭhamesa</p>



<p class="gatha2">Pallaṅko nacapāpuṇāti tuyhaṃ,</p>



<p class="gatha3">Mayhaṃ he’su’pakapakpateva tasmā</p>



<p class="gathalast">Asmā vuṭṭhahathā’vusotya’voca; ()</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Ekā’pī samatiṃsapāramīnaṃ</p>



<p class="gatha2">Pallaṅkatthamapūritā tayā’ti,</p>



<p class="gatha3">Vutte so khipi nijjito’racakkaṃ</p>



<p class="gathalast">Cakkaṃ cakkavaraṅkitassa sīse; ()</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Taṃ cakkāyudhamujjhitappabhāvaṃ</p>



<p class="gatha2">Yuddhe laddhajayassa mārajissa,</p>



<p class="gatha3">Ussisamhi varāsanūpacāre</p>



<p class="gathalast">Setacchantamivussitaṃ rarāja; ()</p>



<p class="hangnum"><a name="para100"></a><span class="paranum">100</span>. <a name="O0.0329"></a></p>



<p class="gatha1"> Tuyhaṃ sañcinanamhi pāramīnaṃ</p>



<p class="gatha2">Ko sakkhī’ti ahañca sakkhihomi,</p>



<p class="gatha3">Sakkhī’ganti pavattamārasenā-</p>



<p class="gathalast">Ghoso bhumividāraṇori’vāsi; ()</p>



<p class="hangnum"><a name="para101"></a><span class="paranum">101</span>.</p>



<p class="gatha1"> Dāpentonijasakkhimuggatejo</p>



<p class="gatha2">Bāhuṃtāvapasārayī paviro,</p>



<p class="gatha3">Sakkhīhantīvadaṃ’va mārasenaṃ</p>



<p class="gathalast">Tajjento’va babhūva bhumicālo; ()</p>



<p class="hangnum"><a name="para102"></a><span class="paranum">102</span>.</p>



<p class="gatha1"> Mātaṅgo girimekhalo chitāriṃ</p>



<p class="gatha2">Vandanto’vapapāta jannukehi,</p>



<p class="gatha3">Māro laddhaparājayo nivattha-</p>



<p class="gathalast">Vatthassā’pi anissaro palāyi; ()</p>



<p class="hangnum"><a name="para103"></a><span class="paranum">103</span>. <a name="O0.0330"></a></p>



<p class="gatha1"> Ghoramārabalavāraṇādhipa-</p>



<p class="gatha2">Mānadappanibhakumbhadāraṇo,</p>



<p class="gatha3">Bodhimūlavajirāsanopari</p>



<p class="gathalast">Kesarīva virarāja māraji; ()</p>



<p class="bodytext">Iti medhānandābhidhānena yatinā viracite sakala kavakijana hadayānandadānanidāne jinavaṃsadīpe avidūre nidāne devaputta mārabala viddhaṃsana pavattiparidīpo dvādasamo saggo.</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Nikhilamāratusāravisosino</p>



<p class="gatha2">Athajinaṅakkuradīdhitimālino,</p>



<p class="gatha3">Ravi katāvasaro’va’parācalaṃ</p>



<p class="gathalast">(Duta’vilambita) gāmimupāgamī; ()</p>



<p class="hangnum"><a name="para2"></a><span class="paranum">2</span>. <a name="O0.0331"></a></p>



<p class="gatha1"> Jaladhivārisinehasupurite</p>



<p class="gatha2">Abhavi paṃsumahītalamallake,</p>



<p class="gatha3">Paṇihitāparabhudharavattikā-</p>



<p class="gathalast">Jalitadīpasikhe’va nabhomaṇi; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Udayapabbatagabbhasamubbhavaṃ</p>



<p class="gatha2">Sakayasopaṭibimbasamaṃsubhaṃ,</p>



<p class="gatha3">Sapadi tappamukhe sasimaṇḍalaṃ</p>



<p class="gathalast">Kasiṇamaṇḍalavibbhamamubbahi; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Aruṇavaṇṇasudhākara bhākarā</p>



<p class="gatha2">Divasasandhivilāsiniyā khaṇaṃ,</p>



<p class="gatha3">Parihariṃsu’dayāparabhudhara-</p>



<p class="gathalast">Savaṇagaṃ maṇimaṇḍana vibbhamaṃ; ()</p>



<p class="hangnum"><a name="para5"></a><span class="paranum">5</span>. <a name="O0.0332"></a></p>



<p class="gatha1"> Ravidhurā vidhurā sarasīvadhu</p>



<p class="gatha2">Kamalakomalakosapuṭañjalī,</p>



<p class="gatha3">Upavane pavane’ritabhūruhā</p>



<p class="gathalast">Panamitānamitāva tapodhanaṃ; () (Yamakabandhanaṃ;)</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Aparasāgaramuddhani bhāsuraṃ</p>



<p class="gatha2">Timirajālaparaṃ ravimaṇḍalaṃ,</p>



<p class="gatha3">Mukulitamburuhassirimāhari</p>



<p class="gathalast">Bhamaracakkabharaṃ sarasūpari; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Lavaṇavāridhikācasarāvake</p>



<p class="gatha2">Aparabhūdhara kūṭa bhujappitā,</p>



<p class="gatha3">Sūriyamaṇḍalapāti nimujjiya</p>



<p class="gathalast">Purimayāmamukhaṃnakimāhari; ()</p>



<p class="hangnum"><a name="para8"></a><span class="paranum">8</span>. <a name="O0.0333"></a></p>



<p class="gatha1"> Maṇipabhāruṇa bhākara maṇḍalaṃ</p>



<p class="gatha2">Tamanubhuya mahambudhirāhunā,</p>



<p class="gatha3">Mukhagataṃvamitaṃ viyaka lohitaṃ</p>



<p class="gathalast">Jaladarāji rarāja dinaccaye; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Vitatameghapabhāhi muhuṃ muhuṃ</p>



<p class="gatha2">Kaḷita pāṭala pallava sampadaṃ,</p>



<p class="gatha3">Vanaghaṭaṃ viṭapantaragaṃ kamā</p>



<p class="gathalast">Phūṭatamopaṭalaṃpariṇāmayī ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Subhajanebhajanenirapekkhinī</p>



<p class="gatha2">Vipatinī patinīva rajassalā,</p>



<p class="gatha3">Sumadhupe madhupe parivajjayuṃ</p>



<p class="gathalast">Kamalinīmalinīkatanirajā; () (Yamakabandhanaṃ;)</p>



<p class="hangnum"><a name="para11"></a><span class="paranum">11</span>. <a name="O0.0334"></a></p>



<p class="gatha1"> Madhumadālikulā makulāvalī</p>



<p class="gatha2">Anilabhaṅga taraṅga bhujeritā,</p>



<p class="gatha3">Paduminī ramaṇīhi sirimato</p>



<p class="gathalast">Sumahitāmaṇikiṅkiṇiseṇiva; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Rasikapakka phalāphala sālisu</p>



<p class="gatha2">Tarusiresu samosaramānakā,</p>



<p class="gatha3">Timirakhaṇḍanibhā badhirīkaruṃ</p>



<p class="gathalast">Ravipathaṃ virutehi vibhaṅgamā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Kumudinīpamadā’thasudhākara-</p>



<p class="gatha2">Karasatehi parāmasanāparaṃ,</p>



<p class="gatha3">Kusumahāsavilāsadharā bhusaṃ</p>



<p class="gathalast">Bhuvanavandiragabbhamalaṅkari; ()</p>



<p class="hangnum"><a name="para14"></a><span class="paranum">14</span>. <a name="O0.0335"></a></p>



<p class="gatha1"> Himakaro hariṇañjanahārinā</p>



<p class="gatha2">Nijakarena nirākari taṅkhaṇe,</p>



<p class="gatha3">Sakalaloka’vilocana sambhavaṃ</p>



<p class="gathalast">Ghanatamopaṭalaṃhisajo yathā; () (Silesabandhanaṃ)</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Sapadipāramitāramitāsayo</p>



<p class="gatha2">Navama’nussatiyāsatiyā paraṃ,</p>



<p class="gatha3">Adhikatā’dhi samādhi samāhito</p>



<p class="gathalast">Purimajātibhave tibhave sari; () (Yamakabandhanaṃ)</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Sumatipādaka jhāna samuṭṭhito</p>



<p class="gatha2">Purimakhandhasamūhamanukkamaṃ,</p>



<p class="gatha3">Asariso’panisinnajayāsana-</p>



<p class="gathalast">Ppabhuti yāvasumedhabhavāvadhiṃ; ()</p>



<p class="hangnum"><a name="para17"></a><span class="paranum">17</span>. <a name="O0.0336"></a></p>



<p class="gatha1"> Idhabhave samanantarajātiyaṃ</p>



<p class="gatha2">Tadiyakhandhapabandhamanussari,</p>



<p class="gatha3">Ticatupañcachasatta nava’ṭṭhapi</p>



<p class="gathalast">Dasapi visatitiṃsati jātiyo; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Lahumanussaritāḷisa jātiyo</p>



<p class="gatha2">Pabhava khandhavasena tahiṃtahiṃ,</p>



<p class="gatha3">Bhavasataṃbhavupaḍḍhasataṃbhava-</p>



<p class="gathalast">Dasasataṃbhavalakkhamathāparaṃ ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Aparimāṇa yugantagajātiyo</p>



<p class="gatha2">Aparimāṇa vivaṭṭagajātiyo,</p>



<p class="gatha3">Aparimāṇa yuganta vivaṭṭagā</p>



<p class="gathalast">Aparimāṇa guṇo sarijātiyo; ()</p>



<p class="hangnum"><a name="para20"></a><span class="paranum">20</span>. <a name="O0.0337"></a></p>



<p class="gatha1"> Catusuyonisusattamanaṭṭhiti-</p>



<p class="gatha2">Tibhavapañcagatīsuparibbhamiṃ,</p>



<p class="gatha3">Kasirabhāravaho ahamañjase</p>



<p class="gathalast">Sakaṭabhāravaho gavajoyathā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Itisamañña dharo’simamutra’haṃ</p>



<p class="gatha2">Iti nihīnapasattha kulo bhaviṃ,</p>



<p class="gatha3">Iti bhaviṃ abhīrūpavirūpimā</p>



<p class="gathalast">Itipi bhatta phakhalāphala māhariṃ; ()</p>



<p class="hangnum"><a name="para22"></a><span class="paranum">22</span>. <a name="O0.0338"></a></p>



<p class="gatha1"> Anubhaviṃkusalākusalārahaṃ</p>



<p class="gatha2">Vividhadukkhamadukkha madukkha khaṃ,</p>



<p class="gatha3">Dasasatāyu satāyumitobhaviṃ</p>



<p class="gathalast">Itibhavaṃtibhavaṃsamanussari; () (Yamakabandhanaṃ)</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Itiha yāvasumedha bhavaṃ sudhī</p>



<p class="gatha2">Sumariyā’tigatā’mitajātiyo,</p>



<p class="gatha3">Asari sopaṭilomavasā tato-</p>



<p class="gathalast">Ppabhuti yāva ito tatiyaṃ bhavaṃ; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Punaramutra tatobhavato cuto</p>



<p class="gatha2">Samupapajji manantarajātiyaṃ,</p>



<p class="gatha3">Tahimahaṃtusite tidasālaye</p>



<p class="gathalast">Bhavimatijjuti santusitābhidho; ()</p>



<p class="hangnum"><a name="para25"></a><span class="paranum">25</span>. <a name="O0.0339"></a></p>



<p class="gatha1"> Tusitadevanikāyasamatvayo</p>



<p class="gatha2">Paramarūpa vilāsadharo’bhaviṃ,</p>



<p class="gatha3">Sumadhurāmatamāhari midisaṃ</p>



<p class="gathalast">Anubhaviṃsukhamindriya gocaraṃ; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Samupajīvimamānusahāyana-</p>



<p class="gatha2">Catusahassa mahaṃtusitālaye,</p>



<p class="gatha3">Marugaṇamburuhāsanayācanaṃ</p>



<p class="gathalast">Iha paṭicca tato bhavato cuto; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Jananirājiniyā maṇicetiye</p>



<p class="gatha2">Sugatadhātumivā’samakucchiyaṃ,</p>



<p class="gatha3">Ravikule paṭisandhimahaṃ pitra-</p>



<p class="gathalast">Narapatiṃ adhikicca samappayiṃ; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Itiha rūpamarūpamanādikaṃ</p>



<p class="gatha2">Viparivattati vattati nāparaṃ,</p>



<p class="gatha3">Visatiyā sati yāva dhiyā’sanaṃ</p>



<p class="gathalast">Vihatamohatamo’si bhave sudhī; () (Yamakabandhanaṃ;)</p>



<p class="hangnum"><a name="para29"></a><span class="paranum">29</span>. <a name="O0.0340"></a></p>



<p class="gatha1"> Cutupapattipabandhavasenahi</p>



<p class="gatha2">Avasavakattanadhātuparamparā,</p>



<p class="gatha3">Jalitadīpasikhe’va pavattati</p>



<p class="gathalast">Nayidhapuggalavedakakārako; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Purimakhandhapabandhamanekadhā</p>



<p class="gatha2">Itivavatthayato hi kudiṭṭhiyo,</p>



<p class="gatha3">Apagatā’ttani vīsativatthukā</p>



<p class="gathalast">Tamihadiṭṭhivisuddhi’ti vuccati; ()</p>



<p class="hangnum"><a name="para31"></a><span class="paranum">31</span>. <a name="O0.0341"></a></p>



<p class="gatha1"> Satimato ravimaṇḍalasantibhā</p>



<p class="gatha2">Sakaṭamagganibhā’yamanussati,</p>



<p class="gatha3">Purimajātisu nābhivirajjhati</p>



<p class="gathalast">Saravaye sarabhaṅgasaro yathā; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Acutiyācutiyāmati māsane</p>



<p class="gatha2">Sutavatī’tavatī’hati bujjhituṃ,</p>



<p class="gatha3">Samudite’mudite kumudāni’ma</p>



<p class="gathalast">Nakamalā kamalāni alaṅkari; () (Yamakabandhanaṃ;)</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Ruciracandamaricivilepinī</p>



<p class="gatha2">Kumudasaṇḍavikāsavihāsinī,</p>



<p class="gatha3">Rajanimajjhimayāmavilāsinī</p>



<p class="gathalast">Tadadhisīladhanaṃ vijābhāsi kiṃ ()</p>



<p class="hangnum"><a name="para34"></a><span class="paranum">34</span>. <a name="O0.0342"></a></p>



<p class="gatha1"> Ghanasunīlavisālatapovanaṃ</p>



<p class="gatha2">Analabhāsurakīṭakulākulaṃ,</p>



<p class="gatha3">Rajanirājiniyā kusumākulā-</p>



<p class="gathalast">Viraḷakesakalāpasiriṃ bhajī; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Tadupahāraratāyi’va komudī-</p>



<p class="gatha2">Bhujalatāya vibhāvaribhīruyā,</p>



<p class="gatha3">Gahitalājakabhājanavibbhamaṃ</p>



<p class="gathalast">Phuṭitakeravakānana māhari; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Tibhuvanekaraviṃ ravibhattari</p>



<p class="gatha2">Aparadīpagate sarasīvadhū,</p>



<p class="gatha3">Rajaniyā vihitāvasarā’pi kiṃ</p>



<p class="gathalast">Paricariṃsu patibbatamabbhutaṃ; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Parilasiṃsu bhusaṃ bhuvane’vu bho</p>



<p class="gatha2">Ravipathe vitatā, vitatārakā,</p>



<p class="gatha3">Animise hi mahāya mahimato</p>



<p class="gathalast">Jalitadīpasikhāca mahītale; ()</p>



<p class="hangnum"><a name="para38"></a><span class="paranum">38</span>. <a name="O0.0343"></a></p>



<p class="gatha1"> Makaratenaketanasantibhā</p>



<p class="gatha2">Tuhinadīdhitidīdhiti majjhime,</p>



<p class="gatha3">Nisi dadāra sadārasarāginaṃ</p>



<p class="gathalast">Hadayakeravakeravakānanaṃ; () (Yamakabandhanaṃ)</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Atha bhavābhavadiṭṭhivibheda naṃ</p>



<p class="gatha2">Vimati moha tamopuṭapāṭa naṃ,</p>



<p class="gatha3">Cutupapātapabhuti vijāna naṃ</p>



<p class="gathalast">Kathamalattha sadibbaviloca naṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Kusalakammapabhāvasamubbhavaṃ</p>



<p class="gatha2">Sukhumaduragatāni’pi gocaraṃ,</p>



<p class="gatha3">Animisāna pasādavilocanaṃ</p>



<p class="gathalast">Rudhirasembhamakalāpagataṃka yathā; ()</p>



<p class="hangnum"><a name="para41"></a><span class="paranum">41</span>. <a name="O0.0344"></a></p>



<p class="gatha1"> Tathariva’kkhisamena sudhāsinaṃ</p>



<p class="gatha2">Vimatidiṭṭhimisodhanahetunā,</p>



<p class="gatha3">Hatamanopakilesamalena so</p>



<p class="gathalast">Vigatamānusakenahi cakkhunā; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Karatalamburuhoparicakkhumā</p>



<p class="gatha2">Yathārivā’malakībadarīphalaṃ,</p>



<p class="gatha3">Cutupapattigatepi tathāgate</p>



<p class="gathalast">Tibhuvanamhi yathicchita maddasa; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Navupapātakhaṇeca cutikkhaṇe</p>



<p class="gatha2">Visayabhāvamupenti tathāgatā,</p>



<p class="gatha3">Tadupacāravaseni’hadassanaṃ</p>



<p class="gathalast">Khamati aṭṭhakathācariyāsabho; ()</p>



<p class="hangnum"><a name="para44"></a><span class="paranum">44</span>. <a name="O0.0345"></a></p>



<p class="gatha1"> Upadhihīna’dhihanīnatathāgate</p>



<p class="gatha2">Anapanītapaṇīta tathāgate,</p>



<p class="gatha3">Anabhirūpa’bhirūpatathāgate</p>



<p class="gathalast">Sugati duggati dugga mupāgate; () (Yamakabandhanaṃ;)</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Tiriyamuddhamadhopatitīya so</p>



<p class="gatha2">Matipahaṃ abhipassi yathārahaṃ,</p>



<p class="gatha3">Nicitakammapatheca tathāgate</p>



<p class="gathalast">Upari pādakajhānasamuṭṭhito; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Akusalāni kariṃsu ime tidhā</p>



<p class="gatha2">Sucaritāni kariṃsu tidhā ime,</p>



<p class="gatha3">Ariyamaggaphalehika samaṅgino</p>



<p class="gathalast">Nasamaṇā’tipi antimavatthunā; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Guṇanirākaraṇena asādhavo</p>



<p class="gatha2">Upavadiṃsu nasanti guṇā’ti’me,</p>



<p class="gatha3">Apicasapakpurisā’riyapuggale</p>



<p class="gathalast">Tadanurūpaguṇehi pasaṃsayuṃ; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Vitathaladdhiparāmasanā ime</p>



<p class="gatha2">Paramaladdhiparāmasanā ime,</p>



<p class="gatha3">Gahitaladdhivasena tahiṃtahiṃ</p>



<p class="gathalast">Nicitakammapathā janatā ayaṃ; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Caturapāyamapāyamapāyatiṃ</p>



<p class="gatha2">Upagatā sugati sugatiṃiti,</p>



<p class="gatha3">Yati samāhitavāhitavā’ ddasa</p>



<p class="gathalast">Animisakkhisamakkhisamanvito; () (Yamakabandhanaṃ)</p>



<p class="hangnum"><a name="para50"></a><span class="paranum">50</span>. <a name="O0.0347"></a></p>



<p class="gatha1"> Sammāsammasatosato satimato kammādihetubbhavaṃ</p>



<p class="gatha2">Rūpārūpamanāgataṅni mahā mohandhakāro dhiyā,</p>



<p class="gatha3">Abbhatthaṅgami yāya soḷasavidhā kaṅkhācatekālikā</p>



<p class="gathalast">Sākaṅkhātaraṇabbisuddhu dutiyeyāme pavattā mati; ()</p>



<p class="bodytext">Iti medhānandābhidhānenayatinā viracite sakalakavijana hadayānandadānanidāne jinavaṃsadīpe avidure nidāne pubbenivāsañāṇadibbacakkhuñāṇādhigama pavattiparidīpo terasamo saggo.</p>



<p class="hangnum"><a name="para1"></a><span class="paranum">1</span>. <a name="O0.0348"></a></p>



<p class="gatha1"> Sudhākare vikasitakeravākare</p>



<p class="gatha2">Kamenu’ pāsati sati pacchimaṃ disaṃ,</p>



<p class="gatha3">Vihāvarī sasirucirānanaṃ jinaṃ</p>



<p class="gathalast">Bhajanti pacchimamathayāma motari; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Khaṇaṃ nisāpati virahātureva’yaṃ</p>



<p class="gatha2">Nisāvadhū malinapayodharambarā,</p>



<p class="gatha3">Catuddisāyatanayanehi sampati</p>



<p class="gathalast">Mumoca sīkaranikarassubindavo; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Kilesanāsanapasuto samādhinā</p>



<p class="gatha2">Puthujjano tadanusayaṃ yathubbahe,</p>



<p class="gatha3">Tathaṃ’sunā bhuvanakalaṅkasodhano</p>



<p class="gathalast">Nahe kalānidhi sakalaṅka mubbahī; ()</p>



<p class="hangnum"><a name="para4"></a><span class="paranum">4</span>. <a name="O0.0349"></a></p>



<p class="gatha1"> Puratthime nabhasi vikiṇṇa tārakā-</p>



<p class="gatha2">Pabandhanibbharatimiraṃ viyākarī</p>



<p class="gatha3">Nisāvadhu valayitahārabhāsura-</p>



<p class="gathalast">Sunīlakomalanavakuntalassiriṃ; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Vipassanābalavimalīkatantaro</p>



<p class="gatha2">Jinaṅkuro duritamalaṃva candimā,</p>



<p class="gatha3">Maricisañcayadhavalīkatambaro</p>



<p class="gathalast">Tamocayaṃ tamanucaraṃ nirākarī; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Pavāyi sītalamalayānilo bhusaṃ</p>



<p class="gatha2">Disaṅganā sisiratusārabindavo,</p>



<p class="gatha3">Mumoca sā vicari nisā nisākara-</p>



<p class="gathalast">Marīcimañjariparicumbite bhuvi; ()</p>



<p class="hangnum"><a name="para7"></a><span class="paranum">7</span>. <a name="O0.0350"></a></p>



<p class="gatha1"> Niraṅgaṇe nirupakilesa niccale</p>



<p class="gatha2">Mudumhi kamakmaniyavisuddhibhāvage,</p>



<p class="gatha3">Samāhite manasi vipassanāmanaṃ</p>



<p class="gathalast">Athāsavakkhayamatiyā’ bhīnīhari; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Sabārasaṅgikabhavacakka majjhagā</p>



<p class="gatha2">Anukkamena’pi paṭilomato sudhī</p>



<p class="gatha3">Vavatthayaṃ yamariyañāṇadassanaṃ</p>



<p class="gathalast">Visuddhiyā visaddhiyā taduccate; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Khaṇena yo sarati sahassalocano</p>



<p class="gatha2">Yathāvato dasasatamattha massapi,</p>



<p class="gatha3">Vidhātuno nijacaraṇaṅgulippabhā-</p>



<p class="gathalast">Vibhusitā’khilabhuvanodarassa’pi; ()</p>



<p class="hangnum"><a name="para10"></a><span class="paranum">10</span>. <a name="O0.0351"></a></p>



<p class="gatha1"> Asesanīvaraṇatusārasosino</p>



<p class="gatha2">Samādhisambhava’ khilajhānalābhino,</p>



<p class="gatha3">Jagattayaṃ karabadaraṃ’va dassino</p>



<p class="gathalast">Nayassa kassaci visayatta māgataṃ; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Adiṭṭha mappaṭi viditaṃ sayaṃpurā</p>



<p class="gatha2">Anuttaraṃtamariyañāṇadassanaṃ,</p>



<p class="gatha3">Imassa gotamasamaṇassa sijjhate</p>



<p class="gathalast">Garūpasevanavirahassa abbhūtaṃ; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Bhavebhave parivitadānapārami-</p>



<p class="gatha2">Balena’hū vijaṭitalobhabandhano,</p>



<p class="gatha3">Samettikhantyanugatasīlapāramī-</p>



<p class="gathalast">Jalena nibbutapaṭighādipāvako; ()</p>



<p class="hangnum"><a name="para13"></a><span class="paranum">13</span>. <a name="O0.0352"></a></p>



<p class="gatha1"> Bhavebhave bhavi thirañāṇapāramī-</p>



<p class="gatha2">Padhaṃsitā’khilaviparītadassano,</p>



<p class="gatha3">Vināyakapakpabhuti garūpasevana-</p>



<p class="gathalast">Vasena pucchiya hatamohasaṃsayo; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Bhavebhave budhajanapujanādinā</p>



<p class="gatha2">Garūbhivādanabahumānanādinā,</p>



<p class="gatha3">Janāpacāyanavidhinā vinodayi</p>



<p class="gathalast">Sadappa munnati mabhimāna muddhaṭaṃ; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Bhavebhave vibhavaratiṃ ratiṃbhave</p>



<p class="gatha2">Anaṅgasaṅgamarati maṅganāratiṃ,</p>



<p class="gatha3">Gharā’bhinikkhamiya’nagāriyaṃrato</p>



<p class="gathalast">Apānudī paṭilabhi jhāna mattanā; ()</p>



<p class="hangnum"><a name="para16"></a><span class="paranum">16</span>. <a name="O0.0353"></a></p>



<p class="gatha1"> Bhavebhave sa’vīriya saccapāramī-</p>



<p class="gatha2">Parāyaṇo adhikusalesu cāratiṃ,</p>



<p class="gatha3">Jahaṃ vacīduritamalaṃ catubbidhaṃ</p>



<p class="gathalast">Visodhayī nijahadayañca paggahī; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Bhave bhave iti samatiṃsapāramī-</p>



<p class="gatha2">Visujjhitā’ kusalamanomalimaso,</p>



<p class="gatha3">Kamena indriya paripākataṃ gato</p>



<p class="gathalast">Nacaññasampada mahipatthayī sudhī; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Bhave bhave agaṇitameva bodhiyā</p>



<p class="gatha2">Dayāya coditahadayo’hi kapatthanaṃ,</p>



<p class="gatha3">Akā catubbidhaphalasampadā tato</p>



<p class="gathalast">Padissare niravasarā riva’ntani; ()</p>



<p class="hangnum"><a name="para19"></a><span class="paranum">19</span>. <a name="O0.0354"></a></p>



<p class="gatha1"> Bhave bhave sakapaṇidhānasattiyā</p>



<p class="gatha2">Tidhā’hisaṅakkhatakusalaṃ imassa bho,</p>



<p class="gatha3">Nasādhaye kimariyañāṇadassanaṃ</p>



<p class="gathalast">Anaññapuggalavisayaṃ nasaṃsayo; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Aniccato’dayavayatāya dukkhato</p>



<p class="gatha2">Sadukkhatāyapi avidheyatādinā,</p>



<p class="gatha3">Anattato varamati khandhapañcakaṃ</p>



<p class="gathalast">Punappunaṃ samupaparikkha mussahī; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Kalāpasammasanamukhena bārasa-</p>



<p class="gatha2">Vidhe anādikabhavacakkanissite,</p>



<p class="gatha3">Kamena sattasu anupassanāsu so</p>



<p class="gathalast">Jinaṅkuro tadavayave’bhinīhari; ()</p>



<p class="hangnum"><a name="para22"></a><span class="paranum">22</span>. <a name="O0.0355"></a></p>



<p class="gatha1"> Aniccatobhusamanupassamuddhari</p>



<p class="gatha2">Asesasaṅkhatagataniccasaññitaṃ,</p>



<p class="gatha3">Anattato samanuvipassa dukkhato</p>



<p class="gathalast">Sasaṅkhatepajahi sukhattasaññitaṃ; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Vinodayī sumati virāganibbidā-</p>



<p class="gatha2">Vasena saṅkhatagatarāganandiyo,</p>



<p class="gatha3">Nirodhanissajanavasā’nupassiya</p>



<p class="gathalast">Tathodayādiyanamasesaṅghate; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Vidhāyadubbidhamanupassato kasato</p>



<p class="gatha2">Asesasaṅakkhatamapi nāmarūpato,</p>



<p class="gatha3">Nidānato punakhaṇato’dayabbayaṃ</p>



<p class="gathalast">Upaṭṭhahi dviguṇitapañcavisadhā; ()</p>



<p class="hangnum"><a name="para25"></a><span class="paranum">25</span>. <a name="O0.0356"></a></p>



<p class="gatha1"> Sudhīmato taruṇavipassanāyi’me</p>



<p class="gatha2">Vipassakassi’ti dasupakkilesakā,</p>



<p class="gatha3">Bhavuṃpabhāsatimatipītinicchayo</p>



<p class="gathalast">Sukhī’hanāsamathanikantyupekkhanā; ()</p>



<p class="hangnum"><a name="para26"></a><span class="paranum">26</span>. <a name="O0.0357"></a></p>



<p class="gatha1"> Pasannalohita paripuṇṇaviggahā</p>



<p class="gatha2">Viniggatā niravadhilokadhātusu,</p>



<p class="gatha3">Vipassanābalapabhavā’bhipatthari</p>



<p class="gathalast">Sudhantakañcanarasapiñjarappabhā; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Ayaṃpatho nabhavati tappabhādayo</p>



<p class="gatha2">Visattikāpabhutikilesavatthukā,</p>



<p class="gatha3">Punodayabbaya manupassato tato</p>



<p class="gathalast">Patho samubbhavi dasupakkilesagaṃ; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Pathāpathaṃ samupaparikkhatoiti</p>



<p class="gatha2">Sudhīmato taruṇavipassakassayā,</p>



<p class="gatha3">Samuṭṭhitā nisitavipassanāmati</p>



<p class="gathalast">Pathāpathikkhaṇakavisuddhi vuccate; ()</p>



<p class="hangnum"><a name="para29"></a><span class="paranum">29</span>. <a name="O0.0358"></a></p>



<p class="gatha1"> Narāsabho adhigatañātatīraṇa-</p>



<p class="gatha2">Pariññavā uparipahāṇasaṅkhayā,</p>



<p class="gatha3">Pariññayā ubhaya visuddhisiddhiyā</p>



<p class="gathalast">Tisaccadassanapasuto samārabhī; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Aniccalakkhaṇamapaki dukkhalakkhaṇaṃ</p>



<p class="gatha2">Anattalakkhaṇamatha sabbasaṅkhate,</p>



<p class="gatha3">Yathāvato nasamanupassi santati-</p>



<p class="gathalast">Riyāpathehica pihitaṃghaṇenaso; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Visodhayaṃ matimudayabbaye tato</p>



<p class="gatha2">Lahuṃ tilakkhaṇavisadattago bhusaṃ,</p>



<p class="gatha3">Vipassanāpathapaṭipanna mattanā</p>



<p class="gathalast">Alatthabhaṅgadhibhayañāṇamādikaṃ; ()</p>



<p class="hangnum"><a name="para32"></a><span class="paranum">32</span>. <a name="O0.0359"></a></p>



<p class="gatha1"> Sayambhuno uparinavānupassanā-</p>



<p class="gatha2">Vibhāvanā navaguṇavaṇṇanāyidha,</p>



<p class="gatha3">Vidhīyate navavidhañṇabhāvanā</p>



<p class="gathalast">Pavuccate sapakaṭipadāvisuddhiti; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Matīhitihipi catusaccachādaka-</p>



<p class="gatha2">Tamovidhaṃsana samanantaraṃ thiraṃ,</p>



<p class="gatha3">Nirodhagocaramalabhittha gotrabhu-</p>



<p class="gathalast">Matiṃ sudhī anariyagottabāhiraṃ; ()</p>



<p class="hangnum"><a name="para34"></a><span class="paranum">34</span>. <a name="O0.0360"></a></p>



<p class="gatha1"> Pasatthagotrabhumatidinnasaññakaṃ</p>



<p class="gatha2">Samūlamuddhaṭakalusattayaṃ sudhī,</p>



<p class="gatha3">Vibandhaduggativinipātanādikaṃ</p>



<p class="gathalast">Athādimaṃpaṭilabhī ñāṇadassanaṃ; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Yadevanantaraphaladanti paṇḍitā</p>



<p class="gatha2">Vadantitapphalamapi paccavekkhaṇaṃ,</p>



<p class="gatha3">Alattha so puna dutiyāya bhumiyā</p>



<p class="gathalast">Vipassanaṃ samadhigamāya bhāvayī; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Bhusovisosita bhavadukkhakaddamaṃ</p>



<p class="gatha2">Akālikaṃ tanukatakibbisattayaṃ,</p>



<p class="gatha3">Anuttaraṃ dutiyamalattha tapphalaṃ</p>



<p class="gathalast">Sapaccavekkhaṇamatha ñāṇadassanaṃ; ()</p>



<p class="hangnum"><a name="para37"></a><span class="paranum">37</span>. <a name="O0.0361"></a></p>



<p class="gatha1"> Vipassanaṃpunarapibhāvayaṃ sayaṃ</p>



<p class="gatha2">Samuddhaṭālayapaṭighaṃ bhavāpahaṃ,</p>



<p class="gatha3">Sapaccavekkhaṇaphalañāṇamajjhagā</p>



<p class="gathalast">Anuttaraṃ tatiyaka ñāṇadassanaṃ; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Tilakkhaṇaṃ thiramatimā’bhipattiyā</p>



<p class="gatha2">Subhāvayika upari catutthabhumiyā,</p>



<p class="gatha3">Avāriyāsaniriva tālamatthake</p>



<p class="gathalast">Kilesamuddhaniranihaccacārinaṃ; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Nivāritākhila bhavacakkavibbhamaṃ</p>



<p class="gatha2">Savāsanāparimita pakāpanāsanaṃ,</p>



<p class="gatha3">Anaññagocara varañāṇadassanaṃ</p>



<p class="gathalast">Alattha tapphalamapipaccavekkhaṇaṃ; ()</p>



<p class="hangnum"><a name="para40"></a><span class="paranum">40</span>. <a name="O0.0362"></a></p>



<p class="gatha1"> Tadāsavakkhayamatigñāṇadassana-</p>



<p class="gatha2">Visuddhivuccati arahattapattiyā,</p>



<p class="gatha3">Sahevacuddasavidha buddhabuddhiyo</p>



<p class="gathalast">Jino catubbidha paṭisambhidālabhī; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Asādhāraṇaṃ ñāṇachakkaṃbalāni</p>



<p class="gatha2">Dasa’ṭṭhārasāveṇikā buddhadhammā,</p>



<p class="gatha3">Catuddhāvisārajjamiddhānubhāvā</p>



<p class="gathalast">Samiddhāsahecārahattena tassa; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Abhiññeyyadhamme abhiññāya sāmaṃ</p>



<p class="gatha2">Pariññeyya dhamme pariññāya sāmaṃ,</p>



<p class="gatha3">Pahātabba dhamme pahantvāna sāmaṃ</p>



<p class="gathalast">Sanibbānamaggapphalaṃ sacchikatvā; ()</p>



<p class="hangnum"><a name="para43"></a><span class="paranum">43</span>. <a name="O0.0363"></a></p>



<p class="gatha1"> Siyāyāvatāñeyya dhammappavatti</p>



<p class="gatha2">Siyātāvatā tassa ñāṇappavatti,</p>



<p class="gatha3">Abhiññāya sabbaññutāñāṇa māsi</p>



<p class="gathalast">Sahevārahattena sabbaññu buddho; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Mahāmohaniddāpagomaggañāṇa-</p>



<p class="gatha2">Ppabuddho’hisambodhiyā sobhamāno,</p>



<p class="gatha3">Munindo dinindaṃ’ susandohahāsi-</p>



<p class="gathalast">’Ndirāmandirindivarābhaṃahāsi; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Subuddhābhisambodhipubbācalambhā</p>



<p class="gatha2">Sahevāruṇo buddhasūrodayena,</p>



<p class="gatha3">Samuṭṭhāsi veneyya bandhūhisaddhiṃ</p>



<p class="gathalast">Pabujjhiṃsu abbhuggatamhojakosā; ()</p>



<p class="hangnum"><a name="para46"></a><span class="paranum">46</span>. <a name="O0.0364"></a></p>



<p class="gatha1"> Uḷārāvabhāso tadā jātikhette</p>



<p class="gatha2">Bhusaṃpātubhuto mahīsampavedhi,</p>



<p class="gatha3">Siḷāsāḷaseḷāvataṃsā subhāni</p>



<p class="gathalast">Nimattāni battiṃsajātātiloke; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Tamojālaviddhaṃsanādīni loke</p>



<p class="gatha2">Karontova cattārikiccāni’māni,</p>



<p class="gatha3">Samuṭṭhāsi tasmiṃkhaṇe raṃsimāli</p>



<p class="gathalast">Rivādiccavaṃsubbhavo buddhasūro; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Mahīlājavuṭṭhīhi sañchannabhutā</p>



<p class="gatha2">Nabhaṃ kanibbharaṃ gandhadhupaddhajehi,</p>



<p class="gatha3">Chaṇhokulā kevalaṃ lokadhātu</p>



<p class="gathalast">Mahāmaṅakgalāvāsa kalīlāvalambiṃ ()</p>



<p class="hangnum"><a name="para49"></a><span class="paranum">49</span>. <a name="O0.0365"></a></p>



<p class="gatha1"> Tadātappadambhoja pūjāgatānaṃ</p>



<p class="gatha2">Siro bhattibhārañjalīnaṃ surānaṃ,</p>



<p class="gatha3">Nirālambamākāsa randhaṃ babhāsa</p>



<p class="gathalast">Pabhāsāra cūḷāmaṇihakā’karāḷaṃ; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Guṇonāma sakkhandhasantāna suddhi</p>



<p class="gatha2">Sakosuddhakhanvdhappabandhohi buddho,</p>



<p class="gatha3">Namobuddhabhutassa nipphantañāṇa-</p>



<p class="gathalast">Ppahāṇānubhāvāhirūpassatassa; ()</p>



<p class="bodytext">Iti medhānandābhidhānenayatinā viracite sakalakavijana hadayānandadānanidāne jinavaṃsadīpe avidure nidāne mahā bodhisattassa ariyamaggañāṇābhisambodhi samadhigama pavattiparidīpo cuddasamo saggo.</p>



<p class="centered">Jinavaṃsadīpe avidure nidānabhāgo dutiyo.</p>



<p class="hangnum"><a name="para1"></a><span class="paranum">1</span>. <a name="O0.0367"></a></p>



<p class="gatha1"> Asseva pakallaṅkavarassakāraṇā</p>



<p class="gatha2">Sīsakkhimaṃsāni ca dārasunavo,</p>



<p class="gatha3">Datvā cirassaṃ akarinti dukkaraṃ</p>



<p class="gathalast">So (indavaṃsā’)bhidhajo vicintayī; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Pallaṅkato tāva navuṭṭhahaṃ tahiṃ</p>



<p class="gatha2">Pallaṅkamādhāya nisajja sattahaṃ,</p>



<p class="gatha3">Saṅkappapuṇṇo’dhisamādhayo muni</p>



<p class="gathalast">Sammā samāpajji anekakoṭiyo; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Nā’yaṃ jahāte vijayāsanā’layaṃ</p>



<p class="gatha2">Yaṃkiñcikiccaṃ karaṇiyamassahi,</p>



<p class="gatha3">Saṃvijjate dānipi kāci devatā</p>



<p class="gathalast">Saṅkābhighā’tābhivitakkayuṃ iti; ()</p>



<p class="hangnum"><a name="para4"></a><span class="paranum">4</span>. <a name="O0.0368"></a></p>



<p class="gatha1"> Tāsaṃ viditvāna vitakkamāsanā</p>



<p class="gatha2">Abbhuṭṭhito so gaganaṅgaṇaṃ khaṇaṃ,</p>



<p class="gatha3">Saṃdassayanto yamapāṭihāriyaṃ</p>



<p class="gathalast">Nissaṃsayo saṃsayasallamuddharī; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Nissāya pallaṅkamimaṃ mahīruhaṃ</p>



<p class="gatha2">Sampattasambodhipado’smi cintiya,</p>



<p class="gatha3">Oruyha pakallaṅkaṭhitappadesato</p>



<p class="gathalast">Pubbuttarānañhi disāna mantarā; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Sattāha mindivaracārulocana-</p>



<p class="gatha2">Pañcappabhāsāranisecanena so,</p>



<p class="gatha3">Samapūjayanto jayabodhimāsanaṃ</p>



<p class="gathalast">Aṭṭhāsi lokekavilocano jino; ()</p>



<p class="hangnum"><a name="para7"></a><span class="paranum">7</span>. <a name="O0.0369"></a></p>



<p class="gatha1"> Gantvā ṭhītaṭṭhānajayāsanantarā</p>



<p class="gatha2">Pubbāparassaṃ disi sattavāsaraṃ,</p>



<p class="gatha3">Nikkhittacakkaṅkitapādapaṅkajo</p>



<p class="gathalast">So caṅkamī nimmitaratanacaṅkame; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> So bodhito uttarapacchimantarā</p>



<p class="gatha2">Devehi nānāratanehi nimmite,</p>



<p class="gatha3">Sattāhamattaṃ maṇimandire muni</p>



<p class="gathalast">Sammābhidhammaṃ pavihāsi sammasaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Manthācale’nambunidhiṃ’va kesavo</p>



<p class="gatha2">Viññāṇakaṇḍādiṭasā catubbidhaṃ,</p>



<p class="gatha3">Tasmiṃ nisinno muni dhammasaṅgaṇi-</p>



<p class="gathalast">Mālolayī ñāṇabalena duddasaṃ; ()</p>



<p class="hangnum"><a name="para10"></a><span class="paranum">10</span>. <a name="O0.0370"></a></p>



<p class="gatha1"> Vebhaṅgiyaṃ khandhavibhaṅgamādikaṃ</p>



<p class="gatha2">Gambhīramaṭṭhārasadhā sudubbudhaṃ,</p>



<p class="gatha3">So mārabhaṅgo’tha vibhaṅgasāgaraṃ</p>



<p class="gathalast">Saṃkhobhayī gñāṇayugantavāyunā; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> So dhātusuññattapajānano jino</p>



<p class="gatha2">Nissattanijjivasabhāvadhātuyo,</p>



<p class="gatha3">Vitthārayanto tadanantaraṃ varaṃ</p>



<p class="gathalast">Nānānayaṃ dhātukathaṃ vavatthayī; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Khandhādipaññattivasena chabbidhā</p>



<p class="gatha2">Paññattiyo’ti suvibhattamātikaṃ,</p>



<p class="gatha3">Paññāya sabbaññujino’tha puggala-</p>



<p class="gathalast">Paññatti mālolayi aggapuggalo; ()</p>



<p class="hangnum"><a name="para13"></a><span class="paranum">13</span>. <a name="O0.0371"></a></p>



<p class="gatha1"> Vādībhasīho sakavādamaṇḍalaṃ</p>



<p class="gatha2">Oruyha sammā paravādamaṇḍalaṃ,</p>



<p class="gatha3">Suttāni saṅgayha sahassamaṭṭhadhā</p>



<p class="gathalast">Saṃkhitta mādo mukhavādayuttikaṃ; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Ñāṇena vitthāriyamāna mattano</p>



<p class="gatha2">Kiñcāpya’nantāpariyanta muttamaṃ,</p>



<p class="gatha3">Takkīhi nakkāvacaraṃ nakehici</p>



<p class="gathalast">Nātho kathāvatthu mathā’bhisammasi; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Yaṃ mūlakhandhādivasā dasabbidhaṃ</p>



<p class="gatha2">Uddesaniddesapadā’nurūpato,</p>



<p class="gatha3">Niṭṭhānato saṃsayato vibhāgiyaṃ</p>



<p class="gathalast">Gambhīrañāṇena’tha sāgarūpamaṃ; ()</p>



<p class="hangnum"><a name="para16"></a><span class="paranum">16</span>. <a name="O0.0372"></a></p>



<p class="gatha1"> Santaṃ paṇitaṃ nipuṇaṃ sududdasaṃ</p>



<p class="gatha2">Guḷhaṃ atakkāvacaraṃ acintiyaṃ,</p>



<p class="gatha3">Nānānayaṃ taṃ yamakaṃ susaññamo</p>



<p class="gathalast">Dhammassaro sammasi nippadesato; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Nānānayu’ttuṅgataraṅganibbharaṃ</p>



<p class="gatha2">Neyyatthanītatthamaṇihi maṇḍitaṃ,</p>



<p class="gatha3">Dhammantarāvaṭṭasataṃ athāparaṃ</p>



<p class="gathalast">Saddhammakhandhodakakhandhapūritaṃ; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Satthā catubbisa timattapaccaya-</p>



<p class="gatha2">Velaṃ paricchedavisālapaṭṭanaṃ,</p>



<p class="gatha3">Gambhīrapaṭṭhāna mahaṇṇavaṃ kathaṃ</p>



<p class="gathalast">Ālolayaṃ sammasi ñāṇamerunā; ()</p>



<p class="hangnum"><a name="para19"></a><span class="paranum">19</span>. <a name="O0.0373"></a></p>



<p class="gatha1"> Nissaṅgañāṇo muni hetupaccayo</p>



<p class="gatha2">Iccādinā’ropitamātikārahaṃ,</p>



<p class="gatha3">Niddiṭṭhanidedasapadaṃ papañcita-</p>



<p class="gathalast">Ñeyyaṃ catubbīsavidhaṃ sudubbudhaṃ; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Nissāya bāvīsavidhe tike tika-</p>



<p class="gatha2">Paṭṭhāna mantogadhanāmarūpike</p>



<p class="gatha3">Nissāya nissesake tathā duka-</p>



<p class="gathalast">Paṭṭhāna mantogadhanāmarūpike ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Bāvisamattā tikamātikā duke</p>



<p class="gatha2">Pakkhippa paṭṭhānavidaṃ dukantikaṃ,</p>



<p class="gatha3">Bāvīsamattāya tike sataṃduke</p>



<p class="gathalast">Pakkhippa paṭṭhānamidaṃka tikaddukaṃ; ()</p>



<p class="hangnum"><a name="para22"></a><span class="paranum">22</span>. <a name="O0.0374"></a></p>



<p class="gatha1"> Katvā tikesve’va tike duvīsati</p>



<p class="gatha2">Paṭṭhāna mantogatike tikattikaṃ,</p>



<p class="gatha3">Katvā dukesve’va tathā sataṃduke</p>



<p class="gathalast">Paṭṭhāna mantāgetike dukaddukaṃ; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Iccānulome janayāni pakkhipaṃ</p>



<p class="gatha2">Cha ppaccanīye’pi nayāni pakkhipaṃ,</p>



<p class="gatha3">Evaṃ khipitvā anulomapaccani-</p>



<p class="gathalast">Yecā’pi cha ppaccaniyā’nulomake; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Gambhīrapaṭṭhānamahodadhiṃ iti</p>



<p class="gatha2">Saṅkhobhayaṃ sammasi ñāṇamerunā,</p>



<p class="gatha3">Taṃ sammasantassa savatthukaṃ chavi-</p>



<p class="gathalast">Vaṇṇo pasanto’si pasīdi lohitaṃ; ()</p>



<p class="hangnum"><a name="para25"></a><span class="paranum">25</span>. <a name="O0.0375"></a></p>



<p class="gatha1"> Tasmiṃkhaṇe cattajavaṇṇadhātuyo</p>



<p class="gatha2">Aṭṭhaṃsu ṭhānamhi asitihatthake,</p>



<p class="gatha3">Aññatra’dhiṭṭhānabalaṃ sarīrato</p>



<p class="gathalast">Chabbaṇṇaraṃsī visarā’hiniccharuṃ; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Sevālakālindinadi’ndirāpati-</p>



<p class="gatha2">Nilambari’ndivaravaṇṇasantibhā,</p>



<p class="gatha3">Kesa’kkhimassūhika viniggatā bhusaṃ</p>



<p class="gathalast">Nīlappabhā’sesadisā alaṅkaruṃ; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Tāsaṃ vasā’ sesadisāvilāsinī</p>



<p class="gatha2">Āsuṃ yathā pārutanīlakambalā,</p>



<p class="gatha3">Tā cakkavāḷāti papūrayantiyo</p>



<p class="gathalast">Dhāviṃsu nilopalacuṇṇasannibhā; ()</p>



<p class="hangnum"><a name="para28"></a><span class="paranum">28</span>. <a name="O0.0376"></a></p>



<p class="gatha1"> Nissesalokaṃ haritālakuṅkuma-</p>



<p class="gatha2">Cuṇṇehi sovaṇṇarasehi missakaṃ,</p>



<p class="gatha3">Ālepayantīviya pītaraṃsiyo</p>



<p class="gathalast">Yā niggatā kañcanasannibhattacā; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Tāsaṃ vasenā’si siṇerupabbata-</p>



<p class="gatha2">Rājā vilino’va mahaṇṇave jalaṃ,</p>



<p class="gatha3">Saṃkappitā’va’ṭṭha disāgajā’bhavuṃ</p>



<p class="gathalast">Niddhantacāmīkarakappanādinā; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Lākhārasānaṃ parisecanaṃ viya</p>



<p class="gatha2">Nindūracuṇṇo’kiraṇaṃ’va yādisi,</p>



<p class="gatha3">Sañjhāpabhārattasurattaraṃsiyo</p>



<p class="gathalast">Nikkhamma dhāviṃsu samaṃsalohitā; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Tāsaṃ vasenā’khilabhūmikāminī</p>



<p class="gatha2">Āsī nimuggāriva uttaraṇṇave,</p>



<p class="gatha3">Ambhojarāgehi sunimmitāni’va</p>



<p class="gathalast">Sabbāni dabbānya’bhavuṃ jagattaye;()</p>



<p class="hangnum"><a name="para32"></a><span class="paranum">32</span>. <a name="O0.0377"></a></p>



<p class="gatha1"> Yākundasogandhikacandacandikā-</p>



<p class="gatha2">Kappūrakhīrodadhivīcipaṇḍarā,</p>



<p class="gatha3">Aṭṭhīhi dāṭhāhī vitassaṭā bhusaṃ</p>



<p class="gathalast">Odātaraṃsī dhavalīkaruṃ disā; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Tāsaṃ vasenā’si yathā mahīvadhu</p>



<p class="gatha2">Odātavatthehi nivatthapārutā,</p>



<p class="gatha3">Tā khīradhārāparisekabandhurā</p>



<p class="gathalast">Dhāviṃsu buddhassa yasonibhāpabhā; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Sabbādisāyo’khilalokadhātuyo</p>



<p class="gatha2">Mañjiṭṭhapaṅkehi vilepayanti’ca,</p>



<p class="gatha3">Nikkhamma mañjiṭṭhapabhā tatotato</p>



<p class="gathalast">Dhāviṃsu sañcuṇṇapavāḷasantibhā ()</p>



<p class="hangnum"><a name="para35"></a><span class="paranum">35</span>. <a name="O0.0378"></a></p>



<p class="gatha1"> Nīlādidhātussarasehi pañcahi</p>



<p class="gatha2">Vaṇṇehi pupphehi maṇīhisattahi,</p>



<p class="gatha3">Sampūrayantī’va pabhā pabhassarā</p>



<p class="gathalast">Nikkhamma lokaṃ sakalaṃ alaṅkaruṃ; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Tā raṃsiyo byāpiya mediniṃ mahī-</p>



<p class="gatha2">Sandhārakaṃ vāri matho samīraṇaṃ,</p>



<p class="gatha3">Heṭṭhā’jaṭākāsatalaṃ tathūpari</p>



<p class="gathalast">Gaṇhiṃsu lokaṃ tiriyaṃ nirāvadhiṃ; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Devaddumu’yyānavimānabhusaṇa-</p>



<p class="gatha2">Canda’kkatārānikarā’marā tato,</p>



<p class="gatha3">Saṇṭhānamattehi vijāniyā’bhavuṃ</p>



<p class="gathalast">Tā niggatā ajjatanā’pi dhāvare; ()</p>



<p class="hangnum"><a name="para38"></a><span class="paranum">38</span>. <a name="O0.0379"></a></p>



<p class="gatha1"> Tamhā’bhīgantvā ghananīlasākhino</p>



<p class="gatha2">Nigrodhasākhissa’japālasaññino,</p>



<p class="gatha3">Mūle nisajjā’dhisukhaṃ vimuttijaṃ</p>



<p class="gathalast">Satthā’nubhonto pavihāsi sattahaṃ; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Oruyha tasmiṃsamaye vimānato</p>



<p class="gatha2">Dānādayo pāramiyo bhavābhavaṃ,</p>



<p class="gatha3">Dhāvaṃ asādhāraṇañāṇasiddhiyā</p>



<p class="gathalast">Eso’va nā’haṃ abhisaṅkhariṃ iti; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Otārapekho navipassa ettakaṃ</p>



<p class="gatha2">Kālaṃ kalaṅkaṃ akalaṅkarūpino,</p>



<p class="gatha3">Sokā’kulo acchi chamāya soḷasa-</p>



<p class="gathalast">Lekhā vilekhaṃ kalimā avammukho; ()</p>



<p class="hangnum"><a name="para41"></a><span class="paranum">41</span>. <a name="O0.0380"></a></p>



<p class="gatha1"> Kasmā napaññāyati’dāni nopitā</p>



<p class="gatha2">Olokayanti kva gato’ti dukkhitaṃ,</p>



<p class="gatha3">Sokena lekhā likhamāna mañjase</p>



<p class="gathalast">Disvā nisinnaṃ pitaraṃ sudummukhaṃ; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Tatro pagantvā vasavattidhītaro</p>



<p class="gatha2">Pucchiṃsu taṇhā aratī ragā lahuṃ,</p>



<p class="gatha3">Kiṃ tāta kiṃ tāta kimettha jhāyasi</p>



<p class="gathalast">Ko te paro kena parājito tuvaṃ; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Suddhodanassā’vanipassa oraso</p>



<p class="gatha2">Patvā’hisambodhipadaṃka mukhe masiṃ,</p>



<p class="gatha3">Makkhesi me chinditamārabandhano</p>



<p class="gathalast">Tasmā’nusocāmi kathesi pāpimā; ()</p>



<p class="hangnum"><a name="para44"></a><span class="paranum">44</span>. <a name="O0.0381"></a></p>



<p class="gatha1"> Ānīya taṃ mattagajaṃ’va mārajiṃ</p>



<p class="gatha2">Rāgādipāsehi mayaṃ subandhiya,</p>



<p class="gatha3">Dassāma vo passatha tāta no balaṃ</p>



<p class="gathalast">Māsoci mājhāyi’ti dhītaro’bravuṃ; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Siṅgārasaṅgāmadharā’vatārinī</p>



<p class="gatha2">Bhubhaṅgabāṇāsanamattadhārinī,</p>



<p class="gatha3">Āropitā’pāṅgasarā’pya’nissarā</p>



<p class="gathalast">Kāmārimārārisaravyadāraṇe; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Sevālanīlāmalakuntalākulā</p>



<p class="gatha2">Bālindulekhe’valalāṭamaṇḍalā</p>



<p class="gatha3">Niluppalakkhī calahemakuṇḍalā-</p>



<p class="gathalast">Laṅkārakaṇṇā’likalāpabhā’lakā ()</p>



<p class="hangnum"><a name="para47"></a><span class="paranum">47</span>. <a name="O0.0382"></a></p>



<p class="gatha1"> Vāṇilatāvellitaphullamālatī-</p>



<p class="gatha2">Dantāvalī pallavapāṭalādharā,</p>



<p class="gatha3">Kandappakīḷālayahemakāhaḷa-</p>



<p class="gathalast">Saṅkāsanāsā kamalāmalānanā; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Vijjullatā cārubhujā calācala-</p>



<p class="gatha2">Līlāvalambatthanahaṃsamaṇḍalā,</p>



<p class="gatha3">Cāmīkarāliṅgavilāsakandharā</p>



<p class="gathalast">Lāvaṇṇa vallidalakomalaṅgulī; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Nimmekhalālinavilaggabhāginī</p>



<p class="gatha2">Kīḷānadīkulavisālasoṇinī,</p>



<p class="gatha3">Kandappadappānaladhūmakajjala-</p>



<p class="gathalast">Romāvalivellitanābhimaṇḍala; ()</p>



<p class="hangnum"><a name="para50"></a><span class="paranum">50</span>. <a name="O0.0383"></a></p>



<p class="gatha1"> Pīnorujaṅghā kalikānakhāvalī</p>



<p class="gatha2">Tā’naṅakgaraṅgaṅajahāriviggahā,</p>



<p class="gatha3">Māraṅganā yatra niraṅgaṇo jino</p>



<p class="gathalast">Tatrā’gamuṃ rāgasurāmadā’turā; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Aṅgīrasassā’nanasoṇṇadappaṇe</p>



<p class="gatha2">Tā sundarī bimbitalocanindirā,</p>



<p class="gatha3">Kandappakīḷākalahaṃ vidhātave</p>



<p class="gathalast">Kāloyamiccāhu tuvaṃ yadicchasi; ()</p>



<p class="hangnum"><a name="para52"></a><span class="paranum">52</span>. <a name="O0.0384"></a></p>



<p class="gatha1"> Vyāpāritā te paricārikā mayaṃ</p>



<p class="gatha2">Etthāgatā homa manobhunā’dhunā,</p>



<p class="gatha3">Vattambujānaṃ paricumbane ayaṃ</p>



<p class="gathalast">Kālonu bhogotama kiṃnayicchasi; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Bho puṇṇakumbhe’va tavo’ramandire</p>



<p class="gatha2">Uddhaggalomu’ssitanīlaketane,</p>



<p class="gatha3">Kāmāhisekussavamaṅgalāya no</p>



<p class="gathalast">Sajjethi’me pīnapayodhare nakiṃ; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Vattambuje no adharaṃ’subandhure</p>



<p class="gatha2">Nettālimālā nahivumbare tava,</p>



<p class="gatha3">Amhesuyevā’bhipatanti bhomuni</p>



<p class="gathalast">Kandappabāṇā karuṇā kuhiṃ tavaṃ ()</p>



<p class="hangnum"><a name="para55"></a><span class="paranum">55</span>. <a name="O0.0385"></a></p>



<p class="gatha1"> Tvaṃ yobbano sāmi mayañca yobbanī</p>



<p class="gatha2">Kālo vasatto vipinaṃ manoramaṃ’</p>



<p class="gatha3">Mandānilo vāyati kiṃ cirāyate</p>



<p class="gathalast">Tuyhaṃ anaṅgo’va niraṅgaṇo’si kiṃ; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Dibbāni vatthābharaṇāni’māni’pi</p>



<p class="gatha2">Lajjāya saddhiṃka sithilibhavanti no’</p>



<p class="gatha3">Amhesvanaṅgena samaṃ anaṅgaṇaṃ</p>



<p class="gathalast">Daḷahatta māyāti manaṃ tava’bbhutaṃ; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Iccānigammaṃ hadayaṅgamaṃ giraṃ</p>



<p class="gatha2">Vatvāna dibbena sarena mañjunā,</p>



<p class="gatha3">Kāmāturānanti pumānamāsayā</p>



<p class="gathalast">Uccāvacā cintiyamāradhītaro; ()</p>



<p class="hangnum"><a name="para58"></a><span class="paranum">58</span>. <a name="O0.0386"></a></p>



<p class="gatha1"> Kaññāvilāsādivasena viggahe</p>



<p class="gatha2">Nimmāya paccekasataṃ padassiya,</p>



<p class="gatha3">Pāde mayaṃ bho paricārayāma te</p>



<p class="gathalast">Vatvā tamārādhayituṃ parakkamuṃ; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Gāthā imā dhammapade mahāmuni</p>



<p class="gatha2">Saṅgāyi tāsaṃ tamanaṅgabhaṅgīnaṃ,</p>



<p class="gatha3">Vatvā nasakkoma mayaṃ pakalobhituṃ</p>



<p class="gathalast">Tā rittahatthā pitaraṃ upāgamuṃ; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Gantvā tato so mucalindasaññino</p>



<p class="gatha2">Rukkhassa mūle mucalindabhogino,</p>



<p class="gatha3">Bhogāvaligandhakuṭiṃka samappito</p>



<p class="gathalast">Sattāhamajjhāvasi jhānamuttamaṃ; ()</p>



<p class="hangnum"><a name="para61"></a><span class="paranum">61</span>. <a name="O0.0387"></a></p>



<p class="gatha1"> Mulamhi rājāyatanassa sākhino</p>



<p class="gatha2">Pallaṅka mādhāya nisajja sattahaṃ,</p>



<p class="gatha3">Tamhābhi’gantvā bhavabandhanacchido</p>



<p class="gathalast">Satthā valañjesi vimuttijaṃ sukhaṃ; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Satthā evakaṃ vasanto parahitatirato sattasattāhamattaṃ</p>



<p class="gatha2">Yaṃkiñcāhārakiccaṃ dhuvaparihariyaṃ kiccamuccāvacampi;</p>



<p class="gatha3">Nākāsi jhānamaggapphakhalasukhamakhilaṃ samphusanto vibhāsi</p>



<p class="gathalast">Pādāsi dantapoṇodaka magada’bhayaṃ tassa devanamindo; ()</p>



<p class="bodytext">Iti medhānandābhidhānena yatinā viracite sakalakavijana hadayānandadānanidāne jinavaṃsadīpe santikenidāne bhagavato sattasattāhavitikkamappavatti paridīpo paṇṇarasamo saggo.</p>



<p class="hangnum"><a name="para1"></a><span class="paranum">1</span>. <a name="O0.0389"></a></p>



<p class="gatha1"> Mūle rājāyatanaviṭapacchāyāmano (hārini)</p>



<p class="gatha2">Vikkhāletvā bhagavati mukhaṃ tasmiṃ nisinne sati,</p>



<p class="gatha3">Vāṇijjatthaṃ nija janapadā dve bhātikāka vāṇijā</p>



<p class="gathalast">Gacchantā majjhimajanapadaṃ taṃṭhāna majjhotaruṃ; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Buddhaṃ disvā nirupamasiriṃ saddhāya sañcoditā</p>



<p class="gatha2">Sampādetvā madhurivamadhuṃ manthaṃ madhūpiṇḍikaṃ,</p>



<p class="gatha3">Bhante tumhe anubhavatha no bhikkhaṃ paṭiggaṇhiya</p>



<p class="gathalast">Evaṃ vatvātadubhayajanā aṭṭhaṃsu baddhañjalī; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Sabbe buddhā nahi karatalambhojesu gaṇhanti kho</p>



<p class="gatha2">Saṅkappettassi’ti bhagavatokismiṃ paṭicchāmahaṃ,</p>



<p class="gatha3">Cittācāraṃ sumariya silāpatte pamāṇupage</p>



<p class="gathalast">Pādāsuṃ sampati catumahārājā kuverādayo; ()</p>



<p class="hangnum"><a name="para4"></a><span class="paranum">4</span>. <a name="O0.0390"></a></p>



<p class="gatha1"> Ekaṃ katvā samuti caturo patte adhiṭṭhāya te</p>



<p class="gatha2">Bhutvā’hāraṃ bhuvananayano bhuttānumodaṃ kari,</p>



<p class="gatha3">Buddhaṃ dhammaṃ saraṇamagamuṃ te tenuho’vāṇijā</p>



<p class="gathalast">Jātā loke sakalapaṭhamaṃ dvevāciko’ pāsakā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Tesaṃ dvinnaṃ suparihariyaṃ dethā’ti saṃyācataṃ</p>



<p class="gatha2">Jālaṅkā’laṅkatakaratalo rupindirā mandire,</p>



<p class="gatha3">Sīsaṃ nilopalamaṇighaṭīlīlāvilāsaṃ phusaṃ</p>



<p class="gathalast">Sevāli’ndīvaradalasiriṃ so kesamuṭṭhiṃ adā; ()</p>



<p class="hangnum"><a name="para6"></a><span class="paranum">6</span>. <a name="O0.0391"></a></p>



<p class="gatha1"> Patvā tesaṃ janapadamubho pakkhippa tā dhātuyo</p>



<p class="gatha2">Jīvantasmiṃ bhagavati mahāthūpaṃ patiṭṭhāpayuṃ,</p>



<p class="gatha3">Vimhāpento vanasuragaṇaṃ yatrā’japālābhidho</p>



<p class="gathalast">Nigrodho’si tahimupagamī muṭṭhāya tamhā jino; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Svā’yaṃ dhammo sayamadhigato dubbodhanoduddaso</p>



<p class="gatha2">Iccevaṃ so samabhivivinaṃ dhammassa gambhīrataṃ,</p>



<p class="gatha3">Appo’ssukko’bhavi bhagavato cittaṃ viditvā mahā-</p>



<p class="gathalast">Brahmā’gantvā sayamadhigataṃ desetumāyācī taṃ; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Gaṇhitvā so bhuvanasaraṇo ajjhosanaṃ brahmuno</p>



<p class="gatha2">Deseyyaṃ kho paṭhamamasamaṃ dhammaṃ imaṃ duddasaṃ,</p>



<p class="gatha3">Kassā’hanti sumariya vasī āḷārakocuddako</p>



<p class="gathalast">Abbhaññātuṃ vata paṭibalātesaṃ cutiṃ addasaṃ ()</p>



<p class="hangnum"><a name="para9"></a><span class="paranum">9</span>. <a name="O0.0392"></a></p>



<p class="gatha1"> Āvajjento munikatavidū te pañcavagge bhavā</p>



<p class="gatha2">Bhikkhu dhamme kataparicayā kutrā’dhunā vijjare,</p>



<p class="gatha3">Bārānasyaṃ itisipatane ñatvāna āsāḷhiyā</p>



<p class="gathalast">Māse pañcaddasiya masamo bārāṇasiṃ pāvisi; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Āgacchantaṃ samuni upakaṃ ājīvakaṃ antarā-</p>



<p class="gatha2">Magge disvā gamanasamaye buddhattanaṃ attano,</p>



<p class="gatha3">Ācikkhitvā vimati matarī saññāya taṃ dūrato</p>



<p class="gathalast">Nibbinditvā katika makaruṃ vaggā samaggā vasī; ()</p>



<p class="hangnum"><a name="para11"></a><span class="paranum">11</span>. <a name="O0.0393"></a></p>



<p class="gatha1"> Ñatvā tesaṃ manasi vikatiṃ odissakaṃ samphari</p>



<p class="gatha2">Mettaṃ cittaṃ narahari tato phuṭṭhāsamānā vasī,</p>



<p class="gatha3">Nāthaṃ natvā dasanakhasamodhāna’jalīhā’gataṃ</p>



<p class="gathalast">Paccuggantvā tahimahiharuṃ papphoṭhayitvā’sanaṃ; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Mākho tumhe pariharathamaṃ eyā’vusotyā’dinā</p>



<p class="gatha2">Saññāpetvā samuni samaṇe sabbaññutaṃ attano,</p>



<p class="gatha3">Koṭīha’ṭṭhārasahi navuto brahmehi cā’laṅkari</p>



<p class="gathalast">Bārāṇasyaṃ pani’sipatane paññattabuddhāsanaṃ; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Saṃvattetvā parahitakaro so dhammacakkaṃ jino</p>



<p class="gatha2">Koṇḍaññākhyassamaṇapamukhe koṭīnamaṭṭhārasa,</p>



<p class="gatha3">Brahmāno te paṭhamakaphale sammā patiṭṭhāpayi</p>



<p class="gathalast">Kampitthā’yaṃka vasumativadhū suttāvasāne bhusaṃ; ()</p>



<p class="hangnum"><a name="para14"></a><span class="paranum">14</span>. <a name="O0.0394"></a></p>



<p class="gatha1"> Vappatthero dutiyadivase’ tye’vaṃ dinānukkamaṃ</p>



<p class="gatha2">Sotāpannā taditaravasī ātappamanvāya te,</p>



<p class="gatha3">Sabbetherā bhaṇitasamaye vitthāritassuññate</p>



<p class="gathalast">Suttattasmiṃ vigatadarathā āsuṃ pahiṇāsvā; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Nibbinditvā nikhilavisaye nikkhanta māvāsato</p>



<p class="gatha2">Disvā satthā yasakulasutaṃ pakkosayitvāna taṃ,</p>



<p class="gatha3">Tāyaṃ ratyaṃ paṭhamakaphalaṃ ratyāvasāne dine</p>



<p class="gathalast">Pabbājesi uparimakhilaṃ maggapphalaṃ pāpayaṃ; ()</p>



<p class="hangnum"><a name="para16"></a><span class="paranum">16</span>. <a name="O0.0395"></a></p>



<p class="gatha1"> Pabbājetvā yasakulasutassambhattamitte jane</p>



<p class="gatha2">Sampāpesi adhikacaturo paññāsa maggapphalaṃ,</p>



<p class="gatha3">Evaṃ khīṇāsavavasigaṇe jāte’kasaṭṭhyā bhuvi</p>



<p class="gathalast">Vassāna’nte pahiṇi muni te bhikkhu disācārikaṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Gacchanto so haririva mahāvīro’ruvelaṃ sayaṃ</p>



<p class="gatha2">Disvā kappāsikavanaghaṭe tiṃsappamāṇe jane,</p>



<p class="gatha3">Pabbājesi katavinayanā te bhaddavaggeyyakā</p>



<p class="gathalast">Bhikkhūmaggapphalarasamudā anvācaruṃ cārikaṃ; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Netā jetā vijaṭitajaṭo patto’ruvelaṃ tato</p>



<p class="gatha2">Saṃdassetvā vimatiharaṇaṃ so pāṭihīraṃ varaṃ,</p>



<p class="gatha3">Pabbājetvā jaṭilapavare tebhātike’nekadhā</p>



<p class="gathalast">Chindāpetvā vinayamakā antobahiddhajaṭaṃ; ()</p>



<p class="hangnum"><a name="para19"></a><span class="paranum">19</span>. <a name="O0.0396"></a></p>



<p class="gatha1"> Pabbājetvā pacurajaṭile katve’tare nijjaṭe</p>



<p class="gatha2">Saddhiṃ tehī dasasatamahākhīṇāsavehā’samo,</p>



<p class="gatha3">Nicchārento disidisi bhusaṃ chabbaṇṇaraṃsiṃka subhaṃ</p>



<p class="gathalast">Rañño vācaṃ sumariya puraṃ rājaggahaṃ pāvisi; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Tatrā’sante vasati sugate laṭṭhibbanuyyānage</p>



<p class="gatha2">Vuttantaṃ taṃ savaṇasubhagaṃ uyyānapāloditaṃ,</p>



<p class="gatha3">Sutvā baddhañjalisarasije pādāsane pūjayī</p>



<p class="gathalast">Bhunātho bārasahi nahutehā’gamma so māgadho ()</p>



<p class="hangnum"><a name="para21"></a><span class="paranum">21</span>. <a name="O0.0397"></a></p>



<p class="gatha1"> Bhetvā diṭṭhiṃ ciraparicitaṃ te kassapādī vasī</p>



<p class="gatha2">Disvā rājā bhagavati tadā dhammaṃcarante tahiṃ,</p>



<p class="gatha3">Nikkaṅkho so sumadhurataraṃ pitvāna dhammāmataṃ</p>



<p class="gathalast">Saddhiṃ ekādasahi nahutehā’dophalaṃ pāpuṇi; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Laddhassāso darathavigamā hutvā mahopāsako</p>



<p class="gatha2">Svemebhikkhaṃ kasugatapamukho saṅghādhivāsessatu,</p>



<p class="gatha3">Āyācitvā namiya caraṇadvandāravindadvayaṃ</p>



<p class="gathalast">Paccuṭṭhāyā’gami sapariso so bimbisārābhidho; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Pāto rājaggahanagarato koṭīnamaṭṭhārasa</p>



<p class="gatha2">Daṭṭhuṃ buddhaṃ nirupamasiriṃ laṭṭhīvane nāgarā,</p>



<p class="gatha3">Rāsibhūtā dutiyadivase ekassa bhikkhussa’pi</p>



<p class="gathalast">Sambādhattā nahipavisanokāso’si dighañjase; ()</p>



<p class="hangnum"><a name="para24"></a><span class="paranum">24</span>. <a name="O0.0398"></a></p>



<p class="gatha1"> Āvajjetvākimanabhimataṃ sakko nisinnāsanaṃ</p>



<p class="gatha2">Uṇhākāraṃ janayi’ti tadā hutvā navo māṇavo,</p>



<p class="gatha3">Maggo’tiṇṇo abhavi purato gāthāhi vatthuttayaṃ</p>



<p class="gathalast">Saṃvaṇṇetto bhavatu bhagavā māchintabhatto iti; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Dānaṃ datvā sugatapamukhassaṅghassa rājaggahaṃ</p>



<p class="gatha2">Sampattassā’vanipatipuraṃ aññatravatthuttayā,</p>



<p class="gatha3">Bhante sohaṃ kathamihavase velāya’velāyapi</p>



<p class="gathalast">Ākaṅkheyyaṃ tvadupagamituṃ iccevamārocayī; ()</p>



<p class="hangnum"><a name="para26"></a><span class="paranum">26</span>. <a name="O0.0399"></a></p>



<p class="gatha1"> Sandacchāyaṃ vijanapavanaṃ yaṃ veḷudāyavhayaṃ</p>



<p class="gatha2">Uyyānaṃ me jitasuravanaṃ taṃ nātidurantike,</p>



<p class="gatha3">Sampūjento jinakaratale jālāvanaddhe hari-</p>



<p class="gathalast">Bhiṅkārenā’hariyaka salilaṃ pātesi taṃ patthivo; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Lokālokācalataṭakaṭī viñjhāṭavīlocanā</p>



<p class="gatha2">Gaṅakgāpāṅakgā danakasikharibāhā tikuṭatthanā,</p>



<p class="gatha3">Ugghosentī jaladhivasanā puññānumodantiva</p>



<p class="gathalast">Sādhū’tyā’yaṃ vasumativadhū saṅkampi tasmiṃkhaṇe; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Āramaṃ taṃ parama ruciraṃ satthā paṭiggaṇhiya</p>



<p class="gatha2">Dhammaṃ vatvā’gami parivuto bhikkhūhi vuṭṭhā’sanā,</p>



<p class="gatha3">Tasmiṃ kāle paramamamataṃ ye daḷhamittā ubho</p>



<p class="gathalast">Taṃ taṃ gāmaṃ nigamanagaraṃ anvesamānā’caruṃ; ()</p>



<p class="hangnum"><a name="para29"></a><span class="paranum">29</span>. <a name="O0.0400"></a></p>



<p class="gatha1"> Āhiṇḍantaṃ tahimanugharaṃ piṇḍāya tesva’ssaji-</p>



<p class="gatha2">Ttheraṃ disvā samitadamitaṃ vippo’patissā’bhidho,</p>



<p class="gatha3">Laddho’kāso padamanuvajaṃka sutvādvi gāthāpadaṃ</p>



<p class="gathalast">Sotāpanno’ bhavi vijaṭayaṃ saṃyojanāhaṃ tayaṃ; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Gāthaṃ sutvā amatamadhuraṃ taṃ sāriputto’ditaṃ</p>



<p class="gatha2">Moggallāno kaapanuditathāsaṃyojanānaṃ tayaṃ,</p>



<p class="gatha3">Pabbajjitvā tadubhaya janā netvā paribbājake</p>



<p class="gathalast">Patvārāmaṃ amataparamā satthāramārādhayuṃ; ()</p>



<p class="hangnum"><a name="para31"></a><span class="paranum">31</span>. <a name="O0.0401"></a></p>



<p class="gatha1"> Sattāhene’va’dhigami mahābhute pariggaṇhiya</p>



<p class="gatha2">Moggallāno vasi taditaraṃ maggattayaṃ tapphalaṃ,</p>



<p class="gatha3">Māsassa’ddhaṃ katavīriyavā suttaṃ parasso’ditaṃ</p>



<p class="gathalast">Sutvā dhammaṃ adhigami vasī taṃ dhammasenāpatī; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Dhammassāmī karahaci ubho te sāvakānaṃ mamaṃ</p>



<p class="gatha2">Aggaṃ bhaddaṃ yugamiti ime pabyākarotto munī,</p>



<p class="gatha3">Aggaṭṭhāne purimacaritaṃ ñatvā patiṭṭhāpayī</p>



<p class="gathalast">Sampinento sakalaparisaṃ cando’va kundāṭaviṃ; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Sutvā suddhodananarapati putto mamaṃ sampati</p>



<p class="gatha2">Buddho hutvā padahiya ciraṃ nissāya rājaggahaṃ,</p>



<p class="gatha3">Uttārento sakalajanataṃ saṃsārakantārato</p>



<p class="gathalast">Saṃvattetto vasati sivadaṃ saddhammacakkaṃiti; ()</p>



<p class="hangnum"><a name="para34"></a><span class="paranum">34</span>. <a name="O0.0402"></a></p>



<p class="gatha1"> Jiṇṇovuddho pariṇatavayappatto’ hamasmyā dhunā</p>



<p class="gatha2">Jīvantoyevahi mamasutaṃ icchāmi daṭṭhuṃ bhaṇe,</p>



<p class="gatha3">Evaṃvatvā’dhikadasasataṃ ekaṃ amaccaṃ tahiṃ</p>



<p class="gathalast">Uyyojesi nayanavisayaṃka puttaṃ karohīti me; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Gantvā’macco catuparisatiṃ dhammaṃ bhaṇantaṃjinaṃ</p>



<p class="gatha2">Disvā baddhañjali sapariso tatre’kamantaṃ ṭhito,</p>



<p class="gatha3">Sutvādhammaṃ paramamadhuraṃ patvā’ggamaggapphalaṃ</p>



<p class="gathalast">Pabbajjitvā hadayakamalaṃ kasaṅkocayī rājino; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Aṭṭhakkhattuṃ puna saparise pāhesi rājāpare</p>



<p class="gatha2">Aṭṭhā’macce tathariva gatā’maccā napaccā’gatā,</p>



<p class="gatha3">Pabbajjitvā adhigataphalā tecā’pi raññomanaṃ</p>



<p class="gathalast">Nā’rādhesuṃ sunisitadhiyā sañchintasaṃyojanā; ()</p>



<p class="hangnum"><a name="para37"></a><span class="paranum">37</span>. <a name="O0.0403"></a></p>



<p class="gatha1"> Dujjāno me maraṇasamayo jiṇṇo’smi tātā’dhunā</p>



<p class="gatha2">Tasmā puttaṃ nayanavisayaṃ kātuṃ samattho’sikiṃ,</p>



<p class="gatha3">Evaṃ vatvā kapuna saparisaṃ sokāphadāyiṃ tahiṃ</p>



<p class="gathalast">Dinnokāsaṃ pahiṇi sacivaṃ pabbajjituṃ bhubhujo; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Patvā’rāmaṃ parivutajano saccaddaseno’ditaṃ</p>



<p class="gatha2">Sutvā’macco thiramati catussaccā’nupubbikathaṃ,</p>



<p class="gatha3">Pabbajjitvā hatabhavabhayo hutvāna khīṇāsavo</p>



<p class="gathalast">Aggaṭṭhānaṃ paṭilabhi kulappāsādikānaṃ idha; ()</p>



<p class="hangnum"><a name="para39"></a><span class="paranum">39</span>. <a name="O0.0404"></a></p>



<p class="gatha1"> Bārāṇasyaṃ kesipatanato pattassa rājaggahaṃ</p>



<p class="gatha2">Sambuddhassā’dhikadinakatī pañcevamāsā’ bhavuṃ,</p>



<p class="gatha3">Hemantā’tusamayavigamā sante vasante maṇi-</p>



<p class="gathalast">Bhusākārā upavanavadhū cūtaṅkurā’ laṅkaruṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Kālaṃ ñatvā kapilanagaraṃ kālaññuno satthuno</p>



<p class="gatha2">Gantuṃ kālo’yamiti adhunā so kāludāyi vasī,</p>



<p class="gatha3">Saṃvaṇṇento gamanasamayaṃ kātuṃ alaṃ saṅgahaṃ</p>



<p class="gathalast">Ñātinantī sumadhurasaro gāthābhigāyī puthu; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Mandaṃmandaṃ surabhipavano sito’dhunā vāyati</p>



<p class="gatha2">Pupphākiṇṇā vipinaviṭapī mattālimālākulā,</p>



<p class="gatha3">Gaṅgāvāpī vimalasalīlā samphullakañjuppalā</p>



<p class="gathalast">Sāyaṃka pāto ahani vivaṭā sabbādisā pākaṭā; ()</p>



<p class="hangnum"><a name="para42"></a><span class="paranum">42</span>. <a name="O0.0405"></a></p>



<p class="gatha1"> Bhante magge navadalasikhā jālo’jjalā mañjarī-</p>



<p class="gatha2">Bhasmacchannā bhamaravisaraddhumandhakārā bhusaṃ,</p>



<p class="gatha3">Jhāpennā’pe’tarahi virahī samphullacūtāṭavi-</p>



<p class="gathalast">Dāvaggī te lavamapi manotāpāya vattanti kiṃ; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Kāmandhānaṃ bhadayamadhunā socāpayattā bhusaṃ</p>



<p class="gatha2">Sākhacchinnā vigalitadalā magge asokaddumā,</p>



<p class="gatha3">Aññatrā’pī vanacaravadhū pādappahārā’turaṃ</p>



<p class="gathalast">Tatvante te karakisalayassobhaṃka virūḷhaṅkurā; ()</p>



<p class="hangnum"><a name="para44"></a><span class="paranum">44</span>. <a name="O0.0406"></a></p>



<p class="gatha1"> Pitvā cutaddūmaphalarasaṃ sammattapuṅkokilā</p>



<p class="gatha2">Saṃkujante sarasamadhuraṃ vetāḷikā’va’ñjase,</p>



<p class="gatha3">Seṇībhutā janapadavadhū te pādapīṭhe muni</p>



<p class="gathalast">Sampūjetuṃ navasarasije hiyyo’vinante dhunā; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Āmulaggā dalitaviṭapi pupphañjalihakā’dhunā</p>



<p class="gatha2">Āgacchantaṃ tvamahimahituṃ saṃdissare’vo’natā,</p>



<p class="gatha3">Vātoddhutā bhamaramukharā kiñjakkhapuñjā’ñjase</p>



<p class="gathalast">Ātatvante tavaparimukhe sovaṇṇasaṅkhassiriṃ; ()</p>



<p class="hangnum"><a name="para46"></a><span class="paranum">46</span>. <a name="O0.0407"></a></p>



<p class="gatha1"> Bhante antokalalasalilāvāsena kālaṃ ciraṃ</p>



<p class="gatha2">Ambhojānaṃ mukulavikatī siteti’vā’kuñcitā,</p>



<p class="gatha3">Esantī’ve’tarahi saraṇaṃ te pādabhaddāsane</p>



<p class="gathalast">Uggacchante pajahiya manotāpaṃ vasantātapaṃ; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Pātheyya’mbhoruhakuvalayā’laṅkāratuṇḍā kalaṃ</p>



<p class="gatha2">Saṅkujantī pavanapadaviṃ uḍḍīyamānā’dhunā,</p>



<p class="gatha3">Haṃsasseṇika sirasi vajato te bhuyate kiṅkiṇi-</p>



<p class="gathalast">Ghosākiṇṇaṃ kusumavikaticchannaṃ vitānaṃ yathā; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Sampūjenti ratanakanakālaṅakkārabhārañjalī</p>



<p class="gatha2">Maggo’tiṇṇā vanasuravadhū te lājavuṭṭhīhi’va,</p>



<p class="gatha3">Kiñjakkhehi caraṇayugalaṃ kamandātilandolitā</p>



<p class="gathalast">Vallī bhiṅgāvalikisalayā’laṅkārasākhāvalī; ()</p>



<p class="hangnum"><a name="para49"></a><span class="paranum">49</span>. <a name="O0.0408"></a></p>



<p class="gatha1"> Sammārūḷho pavanaturagaṃ kāmākaro mañjari-</p>



<p class="gatha2">Tuṇiresū madhukarasare sandhānayanto’dhunā,</p>



<p class="gatha3">Campeyyādīkusumakalikāsannāhasambhāsuro</p>



<p class="gathalast">Naṭṭho loko bahujanamanosaṅakgāma mogāhati;()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Yasmā suddhodananarapabhu ādiccavaṃsaddhajo</p>



<p class="gatha2">Jiṇṇo vuddho mamihapahiṇi tvaṃ daṭṭhukāmo pitā,</p>



<p class="gatha3">Tasmā bhante kapilanagaraṃ veneyyasattākaraṃ</p>



<p class="gathalast">Kantvā rañño hadayamakulaṃ bodhetu sokākulaṃ; ()</p>



<p class="hangnum"><a name="para51"></a><span class="paranum">51</span>. <a name="O0.0409"></a></p>



<p class="gatha1"> Sādhu’dāyi savisayamahaṃ patvā narādhissaraṃ</p>



<p class="gatha2">Uttāreyyaṃ pitaramitare bandhū’pi dukkhaṇṇavā,</p>



<p class="gatha3">Evaṃvatvā radanakira ṇālaṅkārabimbādharo</p>



<p class="gathalast">Dhammassāmiparivutavasīrājaggahānikkhami; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Patvā rañño uparibhavanaṃ sokāludāyi’ddhiyā</p>



<p class="gatha2">Bhuttā’hāro tadupagamanaṃ atvāha mārocayaṃ,</p>



<p class="gatha3">Sambuddhatthaṃ pituru’pahaṭaṃ bhikkhaṃka pakaṭiggaṇhiya</p>



<p class="gathalast">Assāsento vajati nabhasā sokākulaṃtaṃ kulaṃ; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Taṃ bhuñjanto divasadivase so yojanaṃ yojanaṃ</p>



<p class="gatha2">Saṅkhepento paramakaruṇārāmāya sañcodito,</p>



<p class="gatha3">Netvā khīṇāsavayativare vīsaṃ sahassaṃ jino</p>



<p class="gathalast">Lakkhīvāsaṃ kapilanagaraṃ māsehidvīho’tari; ()</p>



<p class="hangnum"><a name="para54"></a><span class="paranum">54</span>. <a name="O0.0410"></a></p>



<p class="gatha1"> Nānuppatte bhagavati puraṃ no ñātiseṭṭhaṃ kuhiṃ</p>



<p class="gatha2">Passissāmā’tya’jahitamanokotuhaḷā sākiyā,</p>



<p class="gatha3">Ārāmoyanaṃ vijanapavano nigrodhasakkassa taṃ-</p>



<p class="gathalast">Sāruppoti tahimabhinave senāsane māpayuṃ; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Paccuggantvā surabhikusumākiṇṇañjaliha’ñjase</p>



<p class="gatha2">Āgacchantaṃ sumahakiya jinaṃ rājiddhiyā’laṅkate,</p>



<p class="gatha3">Ketuggāhe daharadahare katvā kumāre pure</p>



<p class="gathalast">Rājā’maccā paramaruciraṃ ārāma motārayuṃ; ()</p>



<p class="hangnum"><a name="para56"></a><span class="paranum">56</span>. <a name="O0.0411"></a></p>



<p class="gatha1"> Pallaṅkeno’dayagirisire cando’va tārāvuto</p>



<p class="gatha2">Nānākhiṇāsavaparivuto paññattabuddhāsane,</p>



<p class="gatha3">Āsino’yaṃ manakumuduniṃ sakyānamunniddayaṃ</p>



<p class="gathalast">Nissoko so muni parihari sokandhakāraṃ pitu; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Siddhattho’yaṃ paramadaharo amhehi vuddhā mayaṃ</p>



<p class="gatha2">Jāmātā’yaṃbhavati tanujo nattānujo no iti,</p>



<p class="gatha3">Mānatthaddhā daharadahare sakyā kumāre’bravuṃ</p>



<p class="gathalast">Tumhegantvā paṇamatha jinaṃ vo piṭṭhitāhomai no; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Āvajjetvā sakalaparisaṃ ñatvā tadajjhāsayaṃ</p>



<p class="gatha2">Mānummattā vibhavamadirāmattā ime khattiyā,</p>



<p class="gatha3">Muddhābaddhañjalikisalayā yasmā navandanti maṃ</p>



<p class="gathalast">Vandāpetuṃ alamiti tato jhānaṃ samāpajjiya; ()</p>



<p class="hangnum"><a name="para59"></a><span class="paranum">59</span>. <a name="O0.0412"></a></p>



<p class="gatha1"> Pattā’bhiñño nijapadarajoraṃsihi sañcumbite</p>



<p class="gatha2">Tesaṃ cūḷāmaṇigirisire sambuddhasuro lasaṃ,</p>



<p class="gatha3">Saṃdassento yamakamasamaṃ mānandhakāraṃ haraṃ</p>



<p class="gathalast">Bodhāpesi vadanakamale gaṇḍambamūle yathā; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Disvā suddhodananaravaro taṃ pāṭihīraṃ varaṃ</p>



<p class="gatha2">Pādambhoje paṇami sirasā ānandabhāronato,</p>



<p class="gatha3">Cakkaṅkālaṅkatapadarajo samphuṭṭhamuddhāñjali</p>



<p class="gathalast">Rājaññānaṃ kamalakalikāsaṇḍassiriṃ vyākaruṃ; ()</p>



<p class="hangnum"><a name="para61"></a><span class="paranum">61</span>. <a name="O0.0413"></a></p>



<p class="gatha1"> Sañjhāmeghāvaliparivuto suroriva’tthācalaṃ</p>



<p class="gatha2">Khamhā bhaddāsanamavatarī sovaṇṇavaṇno jino,</p>



<p class="gatha3">Subabhujiñche nayanabarihī keḷāyanaṃ pokkhara-</p>



<p class="gathalast">Vassaṃ vassi nijanakharuciṃ tesaṃ samāje sati; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Sutvā vuttaṃ purimacaritaṃ vessantarākhyaṃ tato</p>



<p class="gatha2">Pakkantānaṃ phusiya sirasā tappādacūḷāmaṇiṃ,</p>



<p class="gatha3">Bhante bhikkhaṃ sugatapamukho saṅghodhivāsetu no</p>



<p class="gathalast">Icce’kopi paṭhamadivase nākāsi ajjhesanaṃ; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Nānākhīṇāsavaparivuto lokānukampāparo</p>



<p class="gatha2">Lokādhiso dutiyadivase āciṇṇakappārahaṃ,</p>



<p class="gatha3">Sambuddhānaṃ kapilanagare pāto’va lakhyākare</p>



<p class="gathalast">Hīnukkaṭṭhaṃ kulamavijahaṃ piṇḍāya sampāvisi; ()</p>



<p class="hangnum"><a name="para64"></a><span class="paranum">64</span>. <a name="O0.0414"></a></p>



<p class="gatha1"> Āhiṇḍattaṃ tahimanugharaṃ piṇḍāya santindriyaṃ</p>



<p class="gatha2">Satthāraṃ taṃ nirupamasiriṃ chabbaṇṇaraṃsujjalaṃ,</p>



<p class="gatha3">Pāsādaṭṭhā’nimisanayanambhojehi sampūjayuṃ</p>



<p class="gathalast">Ugghāṭetvā harimaṇimayaṃ jālāvaliṃ nāgarā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Ohāretvā kusumasurabhīsaṅkhārasambhāvite</p>



<p class="gatha2">Kese massuṃ rajanamalinaṃ kāsāvavatthaṃ kharaṃ,</p>



<p class="gatha3">Acchādetvā kapaṇapuriso’va’yyo gahetvā sīḷā</p>



<p class="gathalast">Pattaṃ patto kapilanagaraṃ pakiṇḍāya āhiṇḍati; ()</p>



<p class="hangnum"><a name="para66"></a><span class="paranum">66</span>. <a name="O0.0415"></a></p>



<p class="gatha1"> Vuttantaṃ taṃ savaṇakaṭukaṃ sutvāna bimbādharā</p>



<p class="gatha2">Bimbādevī marakatasiḷājālantarā vithiyaṃ,</p>



<p class="gatha3">Āhiṇḍantaṃ parivutagaṇaṃ mattebhagāmiṃ jitaṃ</p>



<p class="gathalast">Olokentī nayanamaṇike assūhi sampūrayi; ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Cumbanti sātanujaratanaṃ tandassanabyāvaṭā’-</p>



<p class="gatha2">Sityā’nubyañjanavilasitaṃ byāmapakpabhālaṅakkataṃ,</p>



<p class="gatha3">Rūpaṃ rūpassiri nirupamaṃ saṅgāyi gāthaṭṭhakaṃ</p>



<p class="gathalast">Saṃvaṇṇetvā caraṇatalato yāva’ssa uṇhisato; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Īsaṃ kālaṃ alasagamanaṃ sā kālahaṃsopakari</p>



<p class="gatha2">Oropenti abhinavakucandā’tibhārāturā,</p>



<p class="gatha3">Gantvā sīghaṃ khaḷitavacatā putto mahārāja te</p>



<p class="gathalast">Piṇḍāya’smiṃ carati nagare rājānamiccabruvi; ()</p>



<p class="hangnum"><a name="para69"></a><span class="paranum">69</span>. <a name="O0.0416"></a></p>



<p class="gatha1"> Rājā senāparivutasamo tejonubhāvādinā</p>



<p class="gatha2">Taṃ sutvāṃ’se sukhumavasanaṃ katvā navaṃsāṭakaṃ,</p>



<p class="gatha3">Acchādetvā nihitamakuṭo nikkhittakhaggo bhusaṃ</p>



<p class="gathalast">Lajjāpanno tuvaṭatuvaṭaṃ gantvā tadagge ṭhito; ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Koṭṭhagārānya’pi pitukule rittāni kimmaññasi</p>



<p class="gatha2">Kasmā lajjāpayasi pitaraṃ tvaṃ bhānuvaṃsubbhavo,</p>



<p class="gatha3">Bhante tuyhaṃ pakarivutavasīsaṅghassi’to bhojanaṃ</p>



<p class="gathalast">Mā kapiṇḍāyā’cari anudinaṃ dajjeyya miccabruvi; ()</p>



<p class="hangnum"><a name="para71"></a><span class="paranum">71</span>. <a name="O0.0417"></a></p>



<p class="gatha1"> Tuyhaṃ vaṃso anariyapado ādiccavaṃso siyā</p>



<p class="gatha2">Mayhaṃ vaṃso sadariyapado sambuddhavaṃso siyā,</p>



<p class="gatha3">Asmiṃvaṃse anuvicaraṇaṃ piṇḍattha manvālayaṃ</p>



<p class="gathalast">Cārittaṃ bhopurimasugatā’ciṇṇanti kavatvā jino; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Uttiṭṭhādiṃ avadi kasugamaṃ gāthaṃ ṭhito vīthiyaṃ</p>



<p class="gatha2">Sotāpanto’vanipati bhavī sotāvadhānena so,</p>



<p class="gatha3">Gāthādhammaṃ suṇiya madhuraṃ dhammaṃcare’tyā’dikaṃ</p>



<p class="gathalast">Patto maggaṃ dutiyamavīraṃ dhammānudhammaṃ caraṃ; ()</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Sutvā rājā cariyamaparaṃ yo dhammapālavhayaṃ</p>



<p class="gatha2">Patto maggaṃ tatiyamakhilaṃ kāmālayaṃ cālayaṃ,</p>



<p class="gatha3">Setacchattu’llasitasayane’nuṭṭhānaseyyu’pago</p>



<p class="gathalast">Saṅkhārānaṃ visadamatiyā yo lakkhaṇaṃ sammasi; ()</p>



<p class="hangnum"><a name="para74"></a><span class="paranum">74</span>. <a name="O0.0418"></a></p>



<p class="gatha1"> Viddhaṃsetvā namuviparisaṃ saṃkelasamārādikaṃ</p>



<p class="gatha2">Suro ramhāvanamiva’sinā so aggamaggāsinā,</p>



<p class="gatha3">Tuṭṭho maggapphalasukhasudhāpānena verisame</p>



<p class="gathalast">Pañcakkhandhe vijaya malbhī nibbānarajjassiriṃ; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Āropetvā uparibhavanaṃ pattaṃ gahetvā tato</p>



<p class="gatha2">Rājā saṅghaṃ sugatapamukhaṃ khajjena bhojjena ca,</p>



<p class="gatha3">Santappetvā puna sapariso nīce nisajjāsane</p>



<p class="gathalast">Sārānīyaṃ kathayamavasi sammodanīyaṃ kathaṃ; ()</p>



<p class="hangnum"><a name="para76"></a><span class="paranum">76</span>.</p>



<p class="gatha1"> Itthāgāraṃ hadayasarasimajjhe nimuggatthana-</p>



<p class="gatha2">Haṃsaṃ dinānanasarasijaṃ soke’ṇatāpeniva,</p>



<p class="gatha3">Buddhaṃ baddhañjaliharasirokumbhehi sampūjayī</p>



<p class="gathalast">Taṃ vātabbhāhataharilatālīlaṃ jagāmo’nataṃ; ()</p>



<p class="hangnum"><a name="para77"></a><span class="paranum">77</span>. <a name="O0.0419"></a></p>



<p class="gatha1"> Antogabbhe nayanasalalaṃ samapuñchamānā jinaṃ</p>



<p class="gatha2">Bimbādevī saparijanatāvyāpāritā vandituṃ,</p>



<p class="gatha3">Appatvā me yadiguṇadhanaṃ attha’yyaputto sayaṃ</p>



<p class="gathalast">Taṃ kamaṃ daṭṭhuṃ nanupavisatī’tve’vaṃ vadantī ṭhitā; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Raññā saddhiṃ purisanisaho tāyindirāmandiraṃ</p>



<p class="gatha2">Antogabbhaṃ maṇigaṇapahābhinnandhakāraṃsadā,</p>



<p class="gatha3">Ādāya’ggaṃ yatipatiyugaṃ patvā’cchi bhaddāsane</p>



<p class="gathalast">Paññatte so’dayagirisire bālaṃsumālī yathā; ()</p>



<p class="hangnum"><a name="para79"></a><span class="paranum">79</span>. <a name="O0.0420"></a></p>



<p class="gatha1"> Disvā pīnatthanabharanatā sā rājadhītā jinaṃ</p>



<p class="gatha2">Patvā mālā kanakaratanālaṅkārahīnā lahuṃ,</p>



<p class="gatha3">Haṃsimaññe sarasijavanaṃ pāde yathājjhāsayaṃ</p>



<p class="gathalast">Sañcumbantī paṇami sirasā ādāyagopphadvayaṃ; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Pāsāda’ntovarakasarasi dhammillasevālake</p>



<p class="gatha2">Omujjantī nijabhujalatālīlātaraṅgākule,</p>



<p class="gatha3">Nāthassa’ṅghītalanakhasikhākantippabandhāmbhasi</p>



<p class="gathalast">Laddhassāsā ciravirahajaṃ tāpaṃ vinodesi sā; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Sutvā nesā kanakaratanā’saṃdhāraṇaṃ dhāraṇaṃ</p>



<p class="gatha2">Kāsāvānaṃ tavahiridhanā’vissajjanaṃ sajjanaṃ,</p>



<p class="gatha3">Nā’jjhācāre anabhiramaṇaṃ uccāsane cā’sane</p>



<p class="gathalast">Rājā’voca tvamanukurute snehodayā’hodayā; ()</p>



<p class="hangnum"><a name="para82"></a><span class="paranum">82</span>. <a name="O0.0421"></a></p>



<p class="gatha1"> Sutvā tassāniravadhiguṇādhārāya’nūnaṃ guṇaṃ</p>



<p class="gatha2">Āvīkatvā’gami bhavapaṭicchannāpadānaṃ jino,</p>



<p class="gatha3">Netvā gehappavisanakaraggāhā’bhisekussave</p>



<p class="gathalast">Saṃvattante dutiyadivase nandākhyarājatrajaṃ; ()</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Gacchanto’pī saha bhagavatā so pañcakalyāṇiyā</p>



<p class="gatha2">Sīghaṃ jālaṃ vivariya thiyā vīthiṃ vilokentiyā,</p>



<p class="gatha3">Bhaṅgāpāṅgāyatabhujalatāsaṅakkaḍḍhitabbhantaro</p>



<p class="gathalast">Pattaṃ bhante haratha vacanaṃ bhatyā na taṃ vyākari; ()</p>



<p class="hangnum"><a name="para84"></a><span class="paranum">84</span>. <a name="O0.0422"></a></p>



<p class="gatha1"> Pabbājetvā visayamadirāmattāya tassā gīraṃ</p>



<p class="gatha2">Sutvā nandāpahanahadayaṃ nandaṃ narindatrajaṃ,</p>



<p class="gatha3">Icchāpetvā kakuṭacaraṇidibbaccharāliṅgane</p>



<p class="gathalast">Ñāyenā’nuttarasukhamahārajje patiṭṭhāpayī; ()</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Bimbādevi sukhaparibhataṃ kīḷāparaṃ rāhulaṃ</p>



<p class="gatha2">Āliṅgitvā tanujaratanaṃ sā sattame vāsare,</p>



<p class="gatha3">Ugghaṭetvā ratanakhacitaṃ jālaṃ vimānodare</p>



<p class="gathalast">Āgacchantaṃ purisatisabhaṃ nijjhāyamānā ṭhitā; ()</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Nānākūṭācalavalayito devindacāpākulo</p>



<p class="gatha2">Āgacchanto kanakasikharīrājāka yathā jaṅgamo,</p>



<p class="gatha3">Tatā khīṇāsavaparivuto jabbaṇṇabhānujjalo</p>



<p class="gathalast">Eso tuyhaṃ naraharika pitā iccākaha pakassāhi naṃ; ()</p>



<p class="hangnum"><a name="para87"></a><span class="paranum">87</span>. <a name="O0.0423"></a></p>



<p class="gatha1"> Etassā’suṃ vividhanidhayo puññānubhāvuṭṭhitā</p>



<p class="gatha2">Nāhaṃja kapakassāma’bhigamanato paṭṭhāya tekhonidhī,</p>



<p class="gatha3">Bhūsāpetvā tanujaratanaṃ sā sattavassāyukaṃ</p>



<p class="gathalast">Yācassū’ti pahiṇi pituno ñattaṃ dhanaṃ pettikaṃ; ()</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Uppādetvā pitari balavaṃ pemaṃ jalevu’ppalaṃ</p>



<p class="gatha2">Puttotyā’haṃ tvamasijanako chāyā’pi teme sukhā,</p>



<p class="gatha3">Aḍhāse’vaṃ lapitavacano vuṭṭhāya bhaddāsanā</p>



<p class="gathalast">Bhuttāhāroka parivutavasi gantuṃ jinocā’rabhī; ()</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Dāyajjaṃ me samaṇa dadataṃ atthodhanenā’ti me</p>



<p class="gatha2">Yācaṃ yācaṃ jinamanuvajaṃ sāraṅgarājakkamaṃ,</p>



<p class="gatha3">Sīhacchāporiva bhagavato daḷhaṃ surattaṅgulī-</p>



<p class="gathalast">Mālāyālaṅkari bhujalataṃ bhogindabhogāyataṃ; ()</p>



<p class="hangnum"><a name="para90"></a><span class="paranum">90</span>. <a name="O0.0424"></a></p>



<p class="gatha1"> Saṃyācannaṃ vibhava kamanugaṃka vaṭṭānugaṃ rāhulaṃ</p>



<p class="gatha2">Pabbājetvā’riyadhananidhiṃdemīti cintāparo,</p>



<p class="gatha3">Patvā’rāmaṃ ajahitasuto saddhammarājā imaṃ</p>



<p class="gathalast">Pabbājehi’tya’vadi sumukhaṃ tvaṃ dhammasenāpati; ()</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Chetvā nīluppaladalamuduṃ cūḷākalāpaṃ mahā-</p>



<p class="gatha2">Moggallāno kavasi abhinavaṃ kāsāvamacchādayī,</p>



<p class="gatha3">Tasso’vādaṃ akari dhutavā thero mahākassapo</p>



<p class="gathalast">Pabbājesi tanujaratanaṃ taṃ sāriputto vasi; ()</p>



<p class="hangnum"><a name="para92"></a><span class="paranum">92</span>. <a name="O0.0425"></a></p>



<p class="gatha1"> Sikkhākāmo aparasamaye thero mahārāhulo-</p>



<p class="gatha2">Vādaṃ sutvā’dhikataraguṇaṃ sampāpuṇī rāhulo,</p>



<p class="gatha3">Sutvā kasuttaṃ puna taditaraṃ sikkhāgarūnaṃ garu-</p>



<p class="gathalast">Ṭṭhānaṃ patto tibhavamatari patvā’ggamaggapphalaṃ;Ka ()</p>



<p class="hangnum"><a name="para93"></a><span class="paranum">93</span>.</p>



<p class="gatha1"> Tasmiṃ suddhodananaravaro pabbajjite nattari</p>



<p class="gatha2">Ajjhogāḷho ravikuladhajonissīmasokaṇṇave,</p>



<p class="gatha3">Dinno’kāsaṃ kamapitanayaṃ mātāpitūhā’yatiṃ</p>



<p class="gathalast">Pabbājeyyuṃ alamitivaraṃ saṃyāci vosāvakā; ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Rañño datvā varamati varaṃ bhuttāsano āsanā-</p>



<p class="gatha2">Vuṭṭhāya’ntobhavanavanato nikkhamma mandānilaṃ,</p>



<p class="gatha3">Rukkhacchāyāviraḷasarasītīraṃ vivekakkhamaṃ</p>



<p class="gathalast">Sītaṃ sitabbanamavasarī chaddantadantī’vaso; ()</p>



<p class="hangnum"><a name="para95"></a><span class="paranum">95</span>. <a name="O0.0426"></a></p>



<p class="gatha1"> Tasmiṃkāle gahapatikule jāto mahāseṭṭhipi</p>



<p class="gatha2">Patto rājaggahapuravaraṃ saddho sudattābhidho,</p>



<p class="gatha3">Buddhoka hutvā yamadhivasate’tya’ssosi suddhodanī</p>



<p class="gathalast">Paccūsasmiṃ amaravivaṭadvārena tatrā’gamā; ()</p>



<p class="hangnum"><a name="para96"></a><span class="paranum">96</span>.</p>



<p class="gatha1"> Appetvā’ṅakghīratanaphalake khittañjalīmañjariṃ</p>



<p class="gatha2">Bhatyācūḷārajatakalasaṃ cittappasādāvahanaṃ,</p>



<p class="gatha3">Dhammaṃ sutvā paṭhamadivase laddhādimaggapphalo</p>



<p class="gathalast">Dānaṃ datvā sugatapamukhe saṅghe sudattodhanī; ()</p>



<p class="hangnum"><a name="para97"></a><span class="paranum">97</span>. <a name="O0.0427"></a></p>



<p class="gatha1"> Bhante lakkhīkamakalamalakā saṅakkāsamatthāya no</p>



<p class="gatha2">Iddhaṃ phakhītaṃ sujanabhajitaṃ sāvatthisaṅkhaṃ puraṃ,</p>



<p class="gatha3">Dhammassāmi vajatu karuṇāchāyāsakahāyo lahuṃ</p>



<p class="gathalast">Laddhassāso savisayamagāevaṃ katajjhesano; ()</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Buddhatthaṃ so gahapati mahāmagge samagge divā-</p>



<p class="gatha2">Rattiṭṭhānappabhutisubhage paccekalakkhaṃ dhanaṃ,</p>



<p class="gatha3">Vissajjetvā pacuravibhavo daṭṭhabbasārepure</p>



<p class="gathalast">Kāropesi amarabhavanākāreka vihāre vare; ()</p>



<p class="hangnum"><a name="para99"></a><span class="paranum">99</span>.</p>



<p class="gatha1"> Koṭīha’ṭṭhārasahī asamaṃ bhūmiṃ kiṇitvā samaṃ</p>



<p class="gatha2">Koṭīha’ṭṭhārasahi pacuraṃ māpetva senāsanaṃ,</p>



<p class="gatha3">Koṭīha’ṭṭhārasahi paramaṃ ārāmapūjāmahaṃ</p>



<p class="gathalast">Sajjetvā so gahapati navaṃkamakmaṃ suniṭṭhāpayi; ()</p>



<p class="hangnum"><a name="para100"></a><span class="paranum">100</span>. <a name="O0.0428"></a></p>



<p class="gatha1"> Evaṃ jetavanaṃ vihārapavaraṃ kārāpayitvā mahā-</p>



<p class="gatha2">Vīrassā’gamanāya dūtapurise pesesi seṭṭhissaro,</p>



<p class="gatha3">Tesaṃ sīsaharañjalihi mahito sutvāna taṃ sāsanaṃ</p>



<p class="gathalast">Sambuddho jalitiddhimā sapariso rājaggahā nikkhami; ()</p>



<p class="bodytext">Iti medhānandābhidhānena yatinā viracite sakala kavijana hadayānandadāna nidāne jinavaṃsadīpe santikeka nidāne bhagavato pakiṇṇaka caritappavatti paridīpo soḷasamo saggo.</p>



<p class="hangnum"><a name="para1"></a><span class="paranum">1</span>. <a name="O0.0429"></a></p>



<p class="gatha1"> Satthu jetavananāmamindirā-</p>



<p class="gatha2">Rāma motaraṇamaṅgalussave,</p>



<p class="gatha3">Rāmalakkhaṇabhagī (rathoddhatā)</p>



<p class="gathalast">Seṭṭhiputtapamukhā sumaṇḍitā; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Pañcamattasatamāṇavā navā</p>



<p class="gatha2">Pañcavaṇṇadhajabhāsura’ñjalī,</p>



<p class="gatha3">Pañcakhāṇasiriyu’jjalā’bhavuṃ</p>



<p class="gathalast">Pañcamārajinarājino pure; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Hemakumbhakucakumbhavibbhamā</p>



<p class="gatha2">Seṭhidhītupamukhā kumārikā,</p>



<p class="gatha3">Puṇṇakumbhasatanibbhara’ñjalī</p>



<p class="gathalast">Tassa satthu purato tato bhavuṃ; ()</p>



<p class="hangnum"><a name="para4"></a><span class="paranum">4</span>. <a name="O0.0430"></a></p>



<p class="gatha1"> Seṭṭhipādaparicārikāsakhī</p>



<p class="gatha2">Mantharā’vajitahaṃsadhenuyo,</p>



<p class="gatha3">Pañcamattasatanāriyo’bhavuṃ</p>



<p class="gathalast">Pacchato gahitapuṇṇapātiyo; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Setavatthasunivatthapāruto</p>



<p class="gatha2">Pañcaseṭṭhisatamattasevito,</p>



<p class="gatha3">Lokanāyaka manāthapiṇḍiko</p>



<p class="gathalast">Seṭṭhi pītierito tamanvagā; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Nīlapītapabhūtīhi mārajī</p>



<p class="gatha2">Deharaṃsivisarehi jotayaṃ,</p>



<p class="gatha3">Añjasaṃ sahacarācaraṃ bhuvi</p>



<p class="gathalast">Jaṅgamo kanakabhūdharoriva; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Maggadesakajanassa piṭṭhito</p>



<p class="gatha2">Bhikkhusaṅakghaparivārito yahiṃ,</p>



<p class="gatha3">Jetanāmavanamotarī tahiṃ</p>



<p class="gathalast">Lokalocananipīyamānako; ()</p>



<p class="hangnum"><a name="para8"></a><span class="paranum">8</span>. <a name="O0.0431"></a></p>



<p class="gatha1"> Pucchitassa paṭipajjanakkamaṃ</p>



<p class="gatha2">Tāya jetavanapujanāya so,</p>



<p class="gatha3">Dehi buddhapamukhe tapovanaṃ</p>



<p class="gathalast">Bhikkhusaṅghavisaye’ti pabruvi; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Dammi buddhapamukhe tapovanaṃ</p>



<p class="gatha2">Bhikkhusaṅghavisaye’ti bhindiya’</p>



<p class="gatha3">Byappathaṃ thiramanāthapiṇḍiko</p>



<p class="gathalast">Seṭṭhi dhotakarapaṅakkajoka sadā; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Jālalakkhaṇavicitrakomaḷa-</p>



<p class="gatha2">Pāṇipallavatalesu satthuto,</p>



<p class="gatha3">Dakkhiṇodakamadāsi kañcana-</p>



<p class="gathalast">Kuṇḍikāya surabhippavāsitaṃ; ()</p>



<p class="hangnum"><a name="para11"></a><span class="paranum">11</span>. <a name="O0.0432"></a></p>



<p class="gatha1"> Sitamuṇhamanilātapaṃ paṭi-</p>



<p class="gatha2">Hanti ḍaṃsamakase siriṃsape,</p>



<p class="gatha3">Svā’numodanamakā jino paṭi-</p>



<p class="gathalast">Ggayha jetavanamevamādinā; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> So sudattavisuto samāpayi</p>



<p class="gatha2">Vatrabhūpamapabhūvibhūsaṇo,</p>



<p class="gatha3">Seṭṭhi jetavanapūjanāmahaṃ</p>



<p class="gathalast">Cattakoṭidhanasañcayo sadā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Indirāya suramandiropamā</p>



<p class="gatha2">Candanāgarusugandhabandhurā,</p>



<p class="gatha3">Tatra gandhakuṭi bhāti medinī-</p>



<p class="gathalast">Sundarisirasi sekharo yathā; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Tāya gandhakuṭiyā’dhirohiṇī</p>



<p class="gatha2">Dhammarājacaraṇindirā’dharā,</p>



<p class="gatha3">Saggamokkhabhavanappavesani-</p>



<p class="gathalast">Sseṇipaddhatirivā’ti nomati; ()</p>



<p class="hangnum"><a name="para15"></a><span class="paranum">15</span>. <a name="O0.0433"></a></p>



<p class="gatha1"> Tabbihāraparito sudhāmaṇi-</p>



<p class="gatha2">Baddhamāvaraṇacakka māhare,</p>



<p class="gatha3">Satthu kittisirikhīrasāgaru-</p>



<p class="gathalast">Tatuṅgavīcivalayassiriṃ sadā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Tabbihārapariveṇamosadhi-</p>



<p class="gatha2">Tārakādhavalavāḷukākulaṃ,</p>



<p class="gatha3">Vyākaroti jinakundabandhuno</p>



<p class="gathalast">Saṅgamena saradambarassiriṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Tattharattamaṇiketusaṃhatī-</p>



<p class="gatha2">Raṃsibhinnatimirambare na kiṃ,</p>



<p class="gatha3">Kovidehi ravicanda tārakā</p>



<p class="gathalast">Jotiriṅgananibhā’ti vuccare; ()</p>



<p class="hangnum"><a name="para18"></a><span class="paranum">18</span>. <a name="O0.0434"></a></p>



<p class="gatha1"> Bhāti phullavanarājilakkhiyā</p>



<p class="gatha2">Rattakambalamivā’hisanthataṃ,</p>



<p class="gatha3">Caccaraṃ caraṇasampaṭicchane</p>



<p class="gathalast">Satthuno kusumareṇu nibbharaṃ; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Bhiṅgapantimaṇitantusibbitaṃ</p>



<p class="gatha2">Mandamārutatharussitaṃ tahiṃ,</p>



<p class="gatha3">Pupphareṇupaṭalabbitāna mā-</p>



<p class="gathalast">Bhātisatthu’pari vāritātapaṃ; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Rājarukkhakaṇikārasākhino</p>



<p class="gatha2">Phullitā parisamantato tahiṃ,</p>



<p class="gatha3">Satthu dhammasavaṇena dissare</p>



<p class="gathalast">Cīvarāni’va nivatthapārutā; ()</p>



<p class="hangnum"><a name="para21"></a><span class="paranum">21</span>. <a name="O0.0435"></a></p>



<p class="gatha1"> Uggatā’likuladhūmakajjalā</p>



<p class="gatha2">Nibbikāsakalikāsikhāvalī,</p>



<p class="gatha3">Campakadadumapadīpasākhino</p>



<p class="gathalast">Ujjalanti satavaṇṭavattikā; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Jhāyataṃ kamadhuradhammabhārati-</p>



<p class="gatha2">Nijjharehi sikharidari tahiṃ,</p>



<p class="gatha3">Sammavegaparisositā da’pi</p>



<p class="gathalast">Kiṃ navūpasamayanti sādhavo; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Kujitālikulakokilā tahiṃ</p>



<p class="gatha2">Phullitaggasahakārasākhino,</p>



<p class="gatha3">Tibbarāgacarite’pi mūlage</p>



<p class="gathalast">Bhāvanāsu naramāpayanti kiṃ; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Lājapañcamakapupphasanthataṃ</p>



<p class="gatha2">Tantapovanapavesanañjasaṃ,</p>



<p class="gatha3">Vītarāgacaraṇaṅkasajjitaṃ</p>



<p class="gathalast">Saggamaggamapahāsate sadā; ()</p>



<p class="hangnum"><a name="para25"></a><span class="paranum">25</span>. <a name="O0.0436"></a></p>



<p class="gatha1"> Nārivāmacaraṇāturā’pi ye</p>



<p class="gatha2">Saṅgamena vigataṅgaṇaṅginaṃ</p>



<p class="gatha3">Lomahaṃsajanite’va pītiyā;</p>



<p class="gathalast">Tatra’sokatarurāji rājate, ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Kiṃsukādikusumehi bhāsuraṃ</p>



<p class="gatha2">Taṃ tapovana manālayālayaṃ,</p>



<p class="gatha3">Tesa muggatapatejasā bhusaṃ</p>



<p class="gathalast">Aggipajjalitameva dissate; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Uddhavaṇṭagaḷitehi phullase-</p>



<p class="gatha2">Phālikākuḍumalehi sālinī,</p>



<p class="gatha3">Mālakā rajatavedikā kaviya</p>



<p class="gathalast">Vidadumehi khavitā virājate; ()</p>



<p class="hangnum"><a name="para28"></a><span class="paranum">28</span>. <a name="O0.0437"></a></p>



<p class="gatha1"> Pīta cuta makaranda bindavo</p>



<p class="gatha2">Tatra kīrakaravikasārikā,</p>



<p class="gatha3">Kiṃka haranti madhuraṃ ravantipi</p>



<p class="gathalast">Mañjubhāṇīmunibhāratissiriṃ; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Hemakūṭamakuṭehi nijjhara-</p>



<p class="gatha2">Bhārabhāsurataṭo’rapīvarā,</p>



<p class="gatha3">Bhuribhuridharabhubhujā tahiṃ</p>



<p class="gathalast">Cumbare jinasuta’ṅghipaṅkaje; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Cārucañcupuṭatuṅgacucukā</p>



<p class="gatha2">Cakkavākakucamaṇḍalā tahiṃ,</p>



<p class="gatha3">Nīlikākacakalāpasālinī</p>



<p class="gathalast">Nīlanīrajavilolalocanā; ()</p>



<p class="hangnum"><a name="para31"></a><span class="paranum">31</span>. <a name="O0.0438"></a></p>



<p class="gatha1"> Seṇibaddhakalahaṃsamekhalā-</p>



<p class="gatha2">Dāmabhārataṭapīnasoṇinī,</p>



<p class="gatha3">Bhiṅgacakkaratanaṅgadāvalī</p>



<p class="gathalast">Bhaṅgavīcikaṇahārabhāsurā; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Kaṇṇikāgaḷitakañjakesara-</p>



<p class="gatha2">Piñjarambuvimalambarā subhā,</p>



<p class="gatha3">Gandhavāhasukhaphassadā siri-</p>



<p class="gathalast">Mandirā kumudamandahāsinī; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Kesarāliradanā sarojinī-</p>



<p class="gatha2">Kāminī vikacapaṅkajānanā,</p>



<p class="gatha3">Vītasabbadarathehi sevitā</p>



<p class="gathalast">Dibbapokkharaṇiyo najenatikiṃ; ()</p>



<p class="hangnum"><a name="para34"></a><span class="paranum">34</span>. <a name="O0.0439"></a></p>



<p class="gatha1"> Muddikāpabhutivallivellita-</p>



<p class="gatha2">Jiṇṇacīvarakuṭīhi jhāyataṃ,</p>



<p class="gatha3">Piñchāsāritasikhaṇḍimaṇḍalā-</p>



<p class="gathalast">Khaṇḍataṇḍavasumaṇḍitaṃ vanaṃ; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Satthu kasāvakasatehi bhāvanā-</p>



<p class="gatha2">Sattibhinnatimisāti katthaci,</p>



<p class="gatha3">Dissare niracakāsato tahiṃ</p>



<p class="gathalast">Gabbharo’darasamosarāni’va; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Kālakā dhutapisaṅgavāladhī</p>



<p class="gatha2">Māḷakesu kalaviṅkasāḷikā,</p>



<p class="gatha3">Bhattasitthamanubhūya nibbhayā</p>



<p class="gathalast">Dhammarāvamanukūjare tahiṃ; ()</p>



<p class="hangnum"><a name="para37"></a><span class="paranum">37</span>. <a name="O0.0440"></a></p>



<p class="gatha1"> Vitamaccubhayabhantalocanaṃ</p>



<p class="gatha2">Ālavālajalapānadohaḷaṃ,</p>



<p class="gatha3">Satthu mañjusarapāsaniccalaṃ</p>



<p class="gathalast">Dissate hariṇamaṇḍalaṃ tahiṃ; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Hatthavellitalatāhi vāraṇā</p>



<p class="gatha2">Vānarāca maṇivijanīhi’va,</p>



<p class="gatha3">Vijayanti bhavatāpabhīruke</p>



<p class="gathalast">Rukkhamūlagatajhāyino tahiṃ; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Meghavaṇṇavanarājirājinī</p>



<p class="gatha2">Kandamūlaphalabhojanehi sā,</p>



<p class="gatha3">Dānapāramirate’va pīṇaye</p>



<p class="gathalast">Bhikkhūsaṅghasahitaṃ tathāgataṃ; ()</p>



<p class="hangnum"><a name="para40"></a><span class="paranum">40</span>. <a name="O0.0441"></a></p>



<p class="gatha1"> Dhammamaṇḍapavitānamuddhati</p>



<p class="gatha2">Lambamānamaṇibubbulodare,</p>



<p class="gatha3">Niccapajjalitavijjurājiyo</p>



<p class="gathalast">Bhanti nijjitaravindutārakā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Rukkhakoṭarakulāvakodare</p>



<p class="gatha2">Kujitehi sakuṇehi taṃvanaṃ,</p>



<p class="gatha3">Jeti saṅkhaghaṇavaṃsavallakī-</p>



<p class="gathalast">Rāvasārasuraraṅgabhusiriṃ; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Indanīlamaṇitoraṇippabhā-</p>



<p class="gatha2">Bhinditabbatimiropamaṃ tahiṃ,</p>



<p class="gatha3">Candacaṇḍakaramaṇḍaladvayaṃ</p>



<p class="gathalast">Vindateva asurindavibbhamaṃ; ()</p>



<p class="hangnum"><a name="para43"></a><span class="paranum">43</span>. <a name="O0.0442"></a></p>



<p class="gatha1"> Khīrasāgarataraṅgapaṇḍarā</p>



<p class="gatha2">Nekacaṅkamanamālakā tahiṃ,</p>



<p class="gatha3">Phuṭṭhacārucaraṇindirā bhusaṃ</p>



<p class="gathalast">Bhanti jhānapasutāna massame; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Bhāvanāya pavanāni pāvanā</p>



<p class="gatha2">Desanāya rasanā vibhūsanā,</p>



<p class="gatha3">Sevakā danavakā sasāvakā</p>



<p class="gathalast">Mānayantī kavikanayaṃ sukhānayaṃ; () (Yamakabandhanaṃ;)</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Kīcakā tyanilakūja kīcakā</p>



<p class="gatha2">Vācakā rivagaṇassa vā cakā,</p>



<p class="gatha3">Mocakā navaphalassa mocakā</p>



<p class="gathalast">Mecakā camaṇithambha mecakā; () (Yamakabandhanaṃ;)</p>



<p class="hangnum"><a name="para46"></a><span class="paranum">46</span>. <a name="O0.0443"></a></p>



<p class="gatha1"> Kūjitā’li bhajitā’parākajitā</p>



<p class="gatha2">Rājitā’lakajitā hi pūjitā,</p>



<p class="gatha3">Gāravā’kararavāyakeravā</p>



<p class="gathalast">Keravākararavā sagāravā; () (Yamakabandhanaṃ;)</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Ketakī kusumahantacātakī</p>



<p class="gatha2">Ambare ṇukaṇikā’valambare,</p>



<p class="gatha3">Vuñcitā utuniyāmayañjitā</p>



<p class="gathalast">Rāmabhumi paramābhirāmabhū; () (Yamakabandhanaṃ;)</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Tāsadā havisadāna māsadā</p>



<p class="gatha2">Yo sadātiya sadā kama taṃ sadā,</p>



<p class="gatha3">So tamo dahatamo hi tattamo</p>



<p class="gathalast">Vītamo muhatamo hī gotamo; () (Yamakabandhanaṃ;)</p>



<p class="hangnum"><a name="para49"></a><span class="paranum">49</span>. <a name="O0.0444"></a></p>



<p class="gatha1"> Sālakā nanavilāsapā latā</p>



<p class="gatha2">Mālakā valisubhāsamā lakā,</p>



<p class="gatha3">Māḷakā valisubhāsamā lakā</p>



<p class="gathalast">Sāḷakā nanavilāsapā lakā; () (Yamakabandhanaṃ)</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Vāneva jāto vijito vaneva</p>



<p class="gatha2">Jinova’nejo kavanajānano no,</p>



<p class="gatha3">Netā vinetā vijanānu vāte</p>



<p class="gathalast">Vanī janaṃ jetavane vinento; () (Caturakkharika citta yamakaṃ;)</p>



<p class="bodytext">Iti medhānandābhidhānanayatinā viracite sakalakavijana hadayānandadānanidāne jinavaṃsadīpe santike nidāne jetavana vihārālaṅkāra paridīpo sattarasamo saggo.</p>



<p class="hangnum"><a name="para1"></a><span class="paranum">1</span>. <a name="O0.0445"></a></p>



<p class="gatha1"> Bhuvika yassa jinassa tādino</p>



<p class="gatha2">Vidurānaṃ mukharaṅakgamandire,</p>



<p class="gatha3">Arahādi guṇāti sundarī)</p>



<p class="gatha3">Lasate kitti vilāsa sundarī; ()</p>



<p class="gatha2">Migadāyatapovane isi-patane gotama gotta ketuso,</p>



<p class="gatha3">Narasārathi vassa mādimaṃ</p>



<p class="gathalast">Vasi bārāṇasirājadhāniyaṃ; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Puna veḷuvane vināyako</p>



<p class="gatha2">Nagare rājagahe giribbaje,</p>



<p class="gatha3">Dutiyaṃ tatiyaṃ catutthakaṃ</p>



<p class="gathalast">Avasi vassamanuddayāparo; ()</p>



<p class="hangnum"><a name="para4"></a><span class="paranum">4</span>. <a name="O0.0446"></a></p>



<p class="gatha1"> Muni pañcamavassa mindirā-</p>



<p class="gatha2">Layavesāli puraṃ mahāvane,</p>



<p class="gatha3">Pavihāsi puraṅgapīvaraṃ</p>



<p class="gathalast">Upanissāya yatheva kesari; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Timirāpaharo’sadhīlatā-</p>



<p class="gatha2">Jalite sītala nijjharākule,</p>



<p class="gatha3">Munichaṭṭhamanālayo sukhaṃ</p>



<p class="gathalast">Vasi vassaṃ puthumaṅkulācale; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Tidasālayago sudubbudhaṃ</p>



<p class="gatha2">Abhidhammaṃ kathayaṃ silāsane,</p>



<p class="gatha3">Sunisajja savītināmayī</p>



<p class="gathalast">Sugato sattamavassa manvahaṃ; ()</p>



<p class="hangnum"><a name="para7"></a><span class="paranum">7</span>. <a name="O0.0447"></a></p>



<p class="gatha1"> Haricandanagandhapāvana-</p>



<p class="gatha2">Pavane bhesakalābhidhe vane,</p>



<p class="gatha3">Sanarāmara lokanāyako</p>



<p class="gathalast">Munināgo vasi vassamaṭṭhamaṃ; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Madhurassarabhāṇi ghosita-</p>



<p class="gatha2">Visute ghosita seṭṭhikārite,</p>



<p class="gatha3">Navamaṃ vasi vassamassame</p>



<p class="gathalast">Varakosambi pure munissaro; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Munikesari pārileyyaka-</p>



<p class="gatha2">Karinājīvitadānato bhato,</p>



<p class="gatha3">Dasamaṃ vasi pārileyyake</p>



<p class="gathalast">Vanasaṇḍe tarusaṇḍamaṇḍite; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Varadhammasudhārasena sa-</p>



<p class="gatha2">Jjana mekādasamaṃ samaṃ jino,</p>



<p class="gatha3">Dvijagāmavare’bhipīṇayaṃ</p>



<p class="gathalast">Vasi nāḷāvidite nirālayo; ()</p>



<p class="hangnum"><a name="para11"></a><span class="paranum">11</span>. <a name="O0.0448"></a></p>



<p class="gatha1"> Dharaṇīsuragāma māsadā</p>



<p class="gatha2">Punaverañja maniñjano jino,</p>



<p class="gatha3">Pucimandadumindamūlago</p>



<p class="gathalast">Asamo bārasamaṃ samaṃ vasī; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Vikacappalacārulocano</p>



<p class="gatha2">Munirājā vajirācalācalo,</p>



<p class="gatha3">Sikharākulacāliyācale</p>



<p class="gathalast">Avasī teḷasamaṃ guṇālayo; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Salilāsayasītale mudu-</p>



<p class="gatha2">Pavane jetavane tapovane,</p>



<p class="gatha3">Vasi cuddasamaṃ samaṃ mahā-</p>



<p class="gathalast">Samaṇo assamaṇā’pasādano; ()</p>



<p class="hangnum"><a name="para14"></a><span class="paranum">14</span>. <a name="O0.0449"></a></p>



<p class="gatha1"> Kapilavhayarājadhāniyā</p>



<p class="gatha2">Avidure nararāhaseyyake,</p>



<p class="gatha3">Pavihāsi tipañcamaṃ samaṃ</p>



<p class="gathalast">Muni nigrodhatapovane subhe; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Khara mālavakañca rakkhasaṃ</p>



<p class="gatha2">Damayaṃ bhūdhara pīvarodaraṃ,</p>



<p class="gatha3">Rucirālavirājadhāniyaṃ</p>



<p class="gathalast">Viharī soḷasamaṃ samaṃ jino; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Puna veḷuvanaṃ tapovanaṃ</p>



<p class="gatha2">Upanissāya giribbajaṃ puraṃ,</p>



<p class="gatha3">Dasa sattama vassa māvasī</p>



<p class="gathalast">Munisīho hatamāravāraṇo; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Bhavadukkharujāhi mocayaṃ</p>



<p class="gatha2">Janataṃ dhammakathā’gadena so,</p>



<p class="gatha3">Vasi cāliyapabbatālaye</p>



<p class="gathalast">Jinavejjācariyo dasaṭṭhamaṃ; ()</p>



<p class="hangnum"><a name="para18"></a><span class="paranum">18</span>. <a name="O0.0450"></a></p>



<p class="gatha1"> Tadanantaravassa muggadhi</p>



<p class="gatha2">Vipule cāliyapakabbate’va so,</p>



<p class="gatha3">Vasi vīsatimaṃ giribbaje</p>



<p class="gathalast">Nagare veḷuvane tapovane; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Anibaddhavihārato iti</p>



<p class="gatha2">Viharanto bhagavā tahiṃtahiṃ</p>



<p class="gatha3">Maṇijotiraso’va kāmado</p>



<p class="gathalast">Sarade vīsati vītināmayī; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Muni jetavane tapovane</p>



<p class="gatha2">Bhavane cā’pi migāramātuyā,</p>



<p class="gatha3">Mahite vasi pañcavīsati-</p>



<p class="gathalast">Mitavassāni tibaddhavāsago; ()</p>



<p class="hangnum"><a name="para21"></a><span class="paranum">21</span>. <a name="O0.0451"></a></p>



<p class="gatha1"> Anibaddhanibaddhavāsato</p>



<p class="gatha2">Vasato tassa sato tahiṃ tahiṃ,</p>



<p class="gatha3">Nanu vijjati kiccapañcakaṃ</p>



<p class="gathalast">Katakiccassa kathananuvāsaraṃ; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Aruṇuggamane samuṭṭhito</p>



<p class="gatha2">Tadupaṭṭhākajanassa’nuggahaṃ,</p>



<p class="gatha3">Munirānanapādadhovanaṃ</p>



<p class="gathalast">Pavidhāyā’khilakicca mattano; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Sunisajja susajjitā’sane</p>



<p class="gatha2">Sapadānācaraṇāya yāvatā,</p>



<p class="gatha3">Samayo samayaññu vindati</p>



<p class="gathalast">Naciraṃ jhānasukhaṃ rahogato; ()</p>



<p class="hangnum"><a name="para24"></a><span class="paranum">24</span>. <a name="O0.0452"></a></p>



<p class="gatha1"> Paribandhiya tāyabandhanaṃ</p>



<p class="gatha2">Sunivatthantaravāsako’pari,</p>



<p class="gatha3">Arahaddhajachāditaṅgimā</p>



<p class="gathalast">Maṇivaṇṇopalapatta mubbahaṃ; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Abhisaṅkhatapuññasattiyā</p>



<p class="gatha2">Vivaṭadvāravihāragabbhato,</p>



<p class="gatha3">Girigabbharato’va kesarī</p>



<p class="gathalast">Bahinikkhamma kadāci ekako, ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Valayikatatārakāvalī</p>



<p class="gatha2">Navacandoriva vāridodarā,</p>



<p class="gatha3">Yatisaṅghapurakkhato tato</p>



<p class="gathalast">Bahi nikkhamma kadāci so muni; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Pakatīgatiyā’pi bhikkhituṃ</p>



<p class="gatha2">Gatiyā sappaṭihāriyā’yapi,</p>



<p class="gatha3">Yugamattadaso samācare</p>



<p class="gathalast">Nigamaggāmapurīsu katthaci; ()</p>



<p class="hangnum"><a name="para28"></a><span class="paranum">28</span>. <a name="O0.0453"></a></p>



<p class="gatha1"> Carato varapāṭihāriyaṃ</p>



<p class="gatha2">Samadhiṭṭhāya kadāci bhikkhituṃ,</p>



<p class="gatha3">Vimalīkurute mahītalaṃ</p>



<p class="gathalast">Purato mandasugandhamāruto; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Purato’pasamenti dhūliyo</p>



<p class="gatha2">Carato cārutarañjase sire,</p>



<p class="gatha3">Vilasanti vitāna vibbhamā</p>



<p class="gathalast">Navameghā phusitāni muñcare; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Kusumāni samīraṇā’pare</p>



<p class="gatha2">Vipinenā’hariyo’kirantipi,</p>



<p class="gatha3">Nijapādatalaṃ’va bhūtalaṃ</p>



<p class="gathalast">Samataṃ yāti pathe padappite; ()</p>



<p class="hangnum"><a name="para31"></a><span class="paranum">31</span>. <a name="O0.0454"></a></p>



<p class="gatha1"> Mudukā sukhaphassadā mahī-</p>



<p class="gatha2">Vanitā tappadasaṅakgame’kadā,</p>



<p class="gatha3">Kamalānipi cumbare’kadā</p>



<p class="gathalast">Pathaviṃ bhejja tadaṅghīpaṅkaje; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Caraṇakkamitā’ravindaja-</p>



<p class="gatha2">Makarandā’ti sugandhabandhurā,</p>



<p class="gatha3">Jinagandhagajinda māsiraṃ</p>



<p class="gathalast">Parivāsenti samokirantipi; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Makarandapabandhavibbhamaṃ</p>



<p class="gatha2">Juti sindhūravicuṇṇabandhurā,</p>



<p class="gatha3">Abhibhūya supiñjarāyate</p>



<p class="gathalast">Carato lokamimaṃ carācaraṃ; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Kalahaṃsa mayūrasārikā</p>



<p class="gatha2">Karavīkā’pi sakaṃsakaṃ ravaṃ,</p>



<p class="gatha3">Dvipadā’pi catuppadā’pare</p>



<p class="gathalast">Vajato tassa napūjayanti kiṃ; ()</p>



<p class="hangnum"><a name="para35"></a><span class="paranum">35</span>. <a name="O0.0455"></a></p>



<p class="gatha1"> Turiyāni vibhūsaṇāni’pi</p>



<p class="gatha2">Sayamevā’bhiravanti taṅkhaṇe,</p>



<p class="gatha3">Tamudikkhiya pāṭihāriyaṃ</p>



<p class="gathalast">Sugate koka hi nasampasīdati; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Vividhabbhutapāṭihāriya-</p>



<p class="gatha2">Katasaññāya mahājano jino,</p>



<p class="gatha3">Janayaṃ janatāya’nuddayaṃ</p>



<p class="gathalast">Idhapiṇḍatthamupāgato iti; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Kusumādiyamākulañjalī</p>



<p class="gatha2">Sadaneha’ntaravithi motare,</p>



<p class="gatha3">Jinaraṃsi pabandha kambala-</p>



<p class="gathalast">Satasañchanna vivaṇṇaviggahā; ()</p>



<p class="hangnum"><a name="para38"></a><span class="paranum">38</span>. <a name="O0.0456"></a></p>



<p class="gatha1"> Janatā nakharālidīdhiti-</p>



<p class="gatha2">Nikarākāsanadīnimujjitā,</p>



<p class="gatha3">Abhivandati vandanārahaṃ</p>



<p class="gathalast">Munino pādayugaṃ pamoditā; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Dasavisativā mahājano</p>



<p class="gatha2">Jinapāmokkhayatī satampivā,</p>



<p class="gatha3">Abhiyācati detha noiti</p>



<p class="gathalast">Bhagavantaṃ vibhavānurūpato; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Adhivāsanamassa jāniya</p>



<p class="gatha2">Janatā’dāya jinassa hatthato,</p>



<p class="gatha3">Tamadhiṭṭhitapatta mindirā-</p>



<p class="gathalast">Sadanaṃ dānagharaṃ pavesaye; ()</p>



<p class="hangnum"><a name="para41"></a><span class="paranum">41</span>. <a name="O0.0457"></a></p>



<p class="gatha1"> Catujātikagandhabhāvite</p>



<p class="gatha2">Bhuvi paññattavarāsanopari,</p>



<p class="gatha3">Ahatāhatavatthajātite</p>



<p class="gathalast">Sunisinnaṃ sugataṃ sasāvakaṃ; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Paṭiyattapaṇītabhojana-</p>



<p class="gatha2">Vikatīhe’va sahatthapaṅkajā,</p>



<p class="gatha3">Abhitappayate mahājano</p>



<p class="gathalast">Patimāneti ca cīvarādinā; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Saraṇāgamane’pi pañcayu</p>



<p class="gatha2">Adhisīlesu patiṭṭhahanti ye,</p>



<p class="gatha3">Catumaggaphalesu katthavi</p>



<p class="gathalast">Tadabhiññā’nusayāsayādito; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Bhagavā katabhattakiccavā</p>



<p class="gatha2">Anurūpāya kathāya dhammiyā,</p>



<p class="gatha3">Ravibandhu vineyya bandhunaṃ</p>



<p class="gathalast">Hadayambhojavanaṃ pabodhaye; ()</p>



<p class="hangnum"><a name="para45"></a><span class="paranum">45</span>. <a name="O0.0458"></a></p>



<p class="gatha1"> Harimerugiri’va jaṅgamo</p>



<p class="gatha2">Parinaddhindasarāsanāvalī,</p>



<p class="gatha3">Visate satapuññalakkhaṇo</p>



<p class="gathalast">Muniru’ṭṭhāya vihāramāsanā; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Varamaṇḍalamāḷake tahiṃ</p>



<p class="gatha2">Muni paññattamahārahāsane,</p>



<p class="gatha3">Khaṇamāgamayaṃ nisidati</p>



<p class="gathalast">Yaminaṃ bhojanakiccasādhanaṃ; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Maṇivammasuvammitā viya</p>



<p class="gatha2">Karino pārutapaṃsukūlikā,</p>



<p class="gatha3">Yatayo yatirājayūthapaṃ</p>



<p class="gathalast">Parivārenti upecca taṅkhaṇe; ()</p>



<p class="hangnum"><a name="para48"></a><span class="paranum">48</span>. <a name="O0.0459"></a></p>



<p class="gatha1"> Samayaṃ samayaññuno tato</p>



<p class="gatha2">Tadupaṭṭhākavaro nivedaye,</p>



<p class="gatha3">Jinagandhagajo suvāsitaṃ</p>



<p class="gathalast">Visate gandhakuṭiṃ sugandhinā; () (Purebhattakiccaṃ)</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Athagandhakuṭīmukhe jino</p>



<p class="gatha2">Virajo pādarajo nacatthipi,</p>



<p class="gatha3">Paridhotapadāni nikkhipaṃ</p>



<p class="gathalast">Maṇisopāṇatale khaṇaṃ ṭhito; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Udayo’pi jinassa dullabho</p>



<p class="gatha2">Khaṇasampattisamiddhi dullabhā,</p>



<p class="gatha3">Manujesu’papatti dullabhā</p>



<p class="gathalast">Jinadhammassavaṇampi dullabhaṃ; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Samaṇatta mape’ttha dullabhaṃ</p>



<p class="gatha2">Tividhaṃ sāsana mappamādato,</p>



<p class="gatha3">Yatayo’vadatā’nusāsati</p>



<p class="gathalast">Abhisampādayathā’ti bhikkhave; ()</p>



<p class="hangnum"><a name="para52"></a><span class="paranum">52</span>. <a name="O0.0460"></a></p>



<p class="gatha1"> Abhivandiya keci bhikkhavo</p>



<p class="gatha2">Bhagavantaṃtaka paṭipattipūrakā,</p>



<p class="gatha3">Atha sampaṭipādanakkamaṃ</p>



<p class="gathalast">Paṭipucchantivipassanādisu; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Padadāti vipassanādisu</p>



<p class="gatha2">Muni tesaṃ cariyānurūpikaṃ,</p>



<p class="gatha3">Paṭigaṇhiya satthusāsanaṃ</p>



<p class="gathalast">Maṇidāmaṃ viya makaṇḍanatthiko; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Pavidhāya jinaṃ padakkhiṇaṃ</p>



<p class="gatha2">Atha te bhattisamapakpitañjalī,</p>



<p class="gatha3">Pavisanti yatī sakaṃsakaṃ</p>



<p class="gathalast">Vasatiṃ santanivātavuttino; ()</p>



<p class="hangnum"><a name="para55"></a><span class="paranum">55</span>. <a name="O0.0461"></a></p>



<p class="gatha1"> Vatapabbatapādakandara-</p>



<p class="gatha2">Pabhūtīsva’ññataraṃka padhānikā,</p>



<p class="gatha3">Pavisanti surāsuroraga-</p>



<p class="gathalast">Garuḷānaṃ bhavanesucā’pare; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Atha gandhakuṭiṃ yadicchati</p>



<p class="gatha2">Pavisitvā pavivekakāmavā,</p>



<p class="gatha3">Muni dakkhiṇapassato sato</p>



<p class="gathalast">Sayanaṃ kapakpayatī’sakaṃ divā; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Vupasantasarirajassamo</p>



<p class="gatha2">Muniru’ṭṭhāya anekakoṭiyo,</p>



<p class="gatha3">Anubhūyaka samādhayo khaṇaṃ</p>



<p class="gathalast">Bhuvanaṃ passati buddhacakkhunā; ()</p>



<p class="hangnum"><a name="para58"></a><span class="paranum">58</span>. <a name="O0.0462"></a></p>



<p class="gatha1"> Samathamhi vipassanāyavā</p>



<p class="gatha2">Dhuranikkhepakate tathāgate,</p>



<p class="gatha3">Tahimiddhibalenu’paṭṭhito</p>



<p class="gathalast">Puna vuṭṭhāpayate dayānidhi; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Iti pañcasatampi sāvake</p>



<p class="gatha2">Atikhippaṃ kabhagavā’nusāsiya,</p>



<p class="gatha3">Padumāniva te pabodhayaṃ</p>



<p class="gathalast">Nabhāsā yāti vihāra mattano; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Jinasindhavapādavikkamaṃ</p>



<p class="gatha2">Jinachaddantagajindakuñcanaṃ,</p>



<p class="gatha3">Jinakesarasīhagajjanaṃ</p>



<p class="gathalast">Abhipassāma suṇoma no iti; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Vihareyya yahiṃ jino tahiṃ</p>



<p class="gatha2">Aparaṇhe kusumākulañjalī,</p>



<p class="gatha3">Sunivatthasupārutā bhusaṃ</p>



<p class="gathalast">Muditā sannipatantikho janā; ()</p>



<p class="hangnum"><a name="para62"></a><span class="paranum">62</span>. <a name="O0.0463"></a></p>



<p class="gatha1"> Atha dassitapāṭihāriyo</p>



<p class="gatha2">Pavisatvā varadhammamaṇḍapaṃ,</p>



<p class="gatha3">Sūriyova yugandharo’pari</p>



<p class="gathalast">Sunisajjā’sanamatthake jino; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Karavikavirāvahārinā</p>



<p class="gatha2">Madhuro’dārasarena sotunaṃ,</p>



<p class="gatha3">Caturā’riyasaccamīraye</p>



<p class="gathalast">Anupubbāya kathāya nissitaṃ; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Paṭigaṇhiya dhammamādarā</p>



<p class="gatha2">Nijavohāra’nurūpagocaraṃ,</p>



<p class="gatha3">Abhiyāti padakkhiṇena sā</p>



<p class="gathalast">Parisātaṃ sirasā’bhivandiya; () (Pacchābhattakiccaṃ)</p>



<p class="hangnum"><a name="para66"></a><span class="paranum">66</span>. <a name="O0.0464"></a></p>



<p class="gatha1"> Varavāraṇakumbhadāraṇo</p>



<p class="gatha2">Migarājāva kudiṭṭhabhañjano,</p>



<p class="gatha3">Atha niṭṭhitadhammagajjano</p>



<p class="gathalast">Muniru’ṭṭhāyu’pavesanā’sanā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Kamalaṃ’va kalevaraṃ varaṃ</p>



<p class="gatha2">Vimalaṃ vitarajomalaṃ jino,</p>



<p class="gatha3">Avasiñcitukāmavā sace</p>



<p class="gathalast">Pavisitvāna nahānakoṭṭhakaṃ; ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Tadūpaṭṭhitikena bhikkhunā</p>



<p class="gatha2">Paṭiyattenudakena viggahe,</p>



<p class="gatha3">Samitotuparissamo muhuṃ</p>



<p class="gathalast">Punarāgamma nivatthacīvaro; ()</p>



<p class="hangnum"><a name="para68"></a><span class="paranum">68</span>. <a name="O0.0465"></a></p>



<p class="gatha1"> Sunisajja sina’ssame same</p>



<p class="gatha2">Pariveṇe ṭhapitāsanopari,</p>



<p class="gatha3">Anubhoti muhutta mattanā</p>



<p class="gathalast">Suvimutto’pi vimuttijaṃ sukhaṃ; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Tadupaṭṭhitipaccupaṭṭhitā</p>



<p class="gatha2">Abhinikkhammatatotatoyatī,</p>



<p class="gatha3">Mahitañjalipupphamañjarī</p>



<p class="gathalast">Parivārentitilokanāyakaṃ; ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Paṭipattipapūraṇakkamaṃ</p>



<p class="gatha2">Paṭipucchanti vipucchanāni’pi,</p>



<p class="gatha3">Yatayo hi visuṃvisuṃ jinaṃ</p>



<p class="gathalast">Savaṇaṃ dhammakathāya yācare; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Bhagavā karuṇāya codito</p>



<p class="gatha2">Tadadhippāya mavecca buddhiyā,</p>



<p class="gatha3">Abhisādhaya matthamuttamaṃ</p>



<p class="gathalast">Purimaṃ yāmamatikkame iti; () (Purimayāmakiccaṃ)</p>



<p class="hangnum"><a name="para72"></a><span class="paranum">72</span>. <a name="O0.0466"></a></p>



<p class="gatha1"> Bhagavanta manantadassinaṃ</p>



<p class="gatha2">Sirasā tesugatesu bhikkhusu,</p>



<p class="gatha3">Abhivandiya jātikhettato</p>



<p class="gathalast">Labhamānā’vasaraṃ surāsurā; ()</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Upagamma tapovanaṅgaṇaṃ</p>



<p class="gatha2">Kurumānā chavivaṇṇapiñjaraṃ,</p>



<p class="gatha3">Maṇimoḷimaricisañcaya-</p>



<p class="gathalast">Paricumbīkaḷitaṃ sirimato; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Nakhakesaramaṅgulīdalaṃ</p>



<p class="gatha2">Caraṇambhojayugaṃka pavandiya,</p>



<p class="gatha3">Caturakkharikampi pucchare</p>



<p class="gathalast">Varapañha’ntamaso’hisaṅkhataṃ; ()</p>



<p class="hangnum"><a name="para75"></a><span class="paranum">75</span>. <a name="O0.0467"></a></p>



<p class="gatha1"> Sivado vadataṃanuttaro</p>



<p class="gatha2">Muni vissajjati tabbipucchanaṃ,</p>



<p class="gatha3">Atha vitakathaṅkathi tada-</p>



<p class="gathalast">Bbhanumodanti abhitthavantipi; ()</p>



<p class="hangnum"><a name="para76"></a><span class="paranum">76</span>.</p>



<p class="gatha1"> Nijadhammapadīpatejasā</p>



<p class="gatha2">Janasammoha tamovidhaṃsano,</p>



<p class="gatha3">Iti majjhimayāma manvahaṃ</p>



<p class="gathalast">Katakicco muni vītināmaye; () (Majjhimayāmakiccaṃ)</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Abhibhutasarīrajassamo</p>



<p class="gatha2">Katakiccehi’riyāpathehica,</p>



<p class="gatha3">Atha caṅkamaṇena pacchime</p>



<p class="gathalast">Paṭhamaṃ bhāga matikkame muni; ()</p>



<p class="hangnum"><a name="para78"></a><span class="paranum">78</span>. <a name="O0.0468"></a></p>



<p class="gatha1"> Paṭivāta’nuvāta vāyita-</p>



<p class="gatha2">Guṇagandhehi sugandhitaṅgimā,</p>



<p class="gatha3">Maṇidīpapabhāsamujjalaṃ</p>



<p class="gathalast">Sugato gandhakuṭiṃka upāgato; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Sayanopari sampasārayaṃ</p>



<p class="gatha2">Paṭimārūpasarūpaviggahaṃ,</p>



<p class="gatha3">Sayanaṃ kurute’va kesarī</p>



<p class="gathalast">Dutiyasmiṃ satisampajaññavā; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Asamiddhakilesamiddhavā</p>



<p class="gatha2">Bhagavā bhaṅgabhavaṅgasattati,</p>



<p class="gatha3">Sunisajja pabujjhito mahā-</p>



<p class="gathalast">Karuṇājhāna mupeticā’sane; ()</p>



<p class="hangnum"><a name="para81"></a><span class="paranum">81</span>. <a name="O0.0469"></a></p>



<p class="gatha1"> Purimesu bhavesu pāṇino</p>



<p class="gatha2">Yadi vijjanti katādhikārino,</p>



<p class="gatha3">Raviraṃsivikāsanūpaga-</p>



<p class="gathalast">Padumānī’va pabodhanārahā; ()</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Karuṇāya samuṭṭhito tato</p>



<p class="gatha2">Karuṇāsītalamānaso muni,</p>



<p class="gatha3">Abhipassati buddhacakkhunā</p>



<p class="gathalast">Bhuvi te maggaphalopanissaye; ()</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Iti pacchimayāma manvahaṃ</p>



<p class="gatha2">Tatiyaṃ bhāga matikkame jino,</p>



<p class="gatha3">Purimoditakiccakārino</p>



<p class="gathalast">Katakiccassa acintiyāguṇā; () (Pacchimayāmakiccaṃ)</p>



<p class="hangnum"><a name="para84"></a><span class="paranum">84</span>. <a name="O0.0470"></a></p>



<p class="gatha1"> Pasidanti rūpappa māṇapi buddhe</p>



<p class="gatha2">Pasidanti ghosapakpa māṇapi buddhe</p>



<p class="gatha3">Pasidanti ḷukhappa māṇapi buddhe</p>



<p class="gathalast">Pasidanti dhammappamāṇapi buddhe ()</p>



<p class="bodytext">Iti medhānandābhidhānenayatinā viracite sakalakavijana hadayānandadānanidāne jinavaṃsadīpe santike nidāne pañjavidhabuddhakicca paridīpo aṭṭhārasamoka saggo.</p>



<p class="hangnum"><a name="para1"></a><span class="paranum">1</span>. <a name="O0.0471"></a></p>



<p class="gatha1"> Niravadhibhuvanālavālagabbhe</p>



<p class="gatha2">Sucaritamūlavirūḷhakittivallī,</p>



<p class="gatha3">Navaguṇaniyamotu saṅakgamena</p>



<p class="gathalast">Bhagavatamāsiyatheva (pupphitaggā); ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Suvisadamatimā savāsanehi</p>



<p class="gatha2">Sakala kilesa malehi cārakāyo,</p>



<p class="gatha3">Itipi bhagavato budhābhigīto</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Gahita nisita maggañāṇa khaggo</p>



<p class="gatha2">Varamati duccaritārayo achindi,</p>



<p class="gatha3">Itipi bhagavato hatārinoyo</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Tibhavarathasamappitaṃ avijjā-</p>



<p class="gatha2">Bhavatasiṇāmayanābhika māsavakkhaṃ,</p>



<p class="gatha3">Vicitupacitakamma sañcāyā’raṃ</p>



<p class="gathalast">Jaṭitajarāmaraṇerunemi vaṭṭiṃ ()</p>



<p class="hangnum"><a name="para5"></a><span class="paranum">5</span>. <a name="O0.0473"></a></p>



<p class="gatha1"> Avidita pariyanta kālasīmaṃ</p>



<p class="gatha2">Paribhamitaṃ bhavacakkamatthi tassa,</p>



<p class="gatha3">Thiravīriyapadehi bodhimaṇḍe</p>



<p class="gathalast">Suvimalasīlamahītaleṭhito yo; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Hanivihani are visuddhasaddhā-</p>



<p class="gatha2">Karakamalena samādhisāṇapiṭṭhe,</p>



<p class="gatha3">Sunisita masamaṃ nihanti kamma-</p>



<p class="gathalast">Kkhayakarañāṇakuṭhārimādadhāno; ()</p>



<p class="hangnum"><a name="para7"></a><span class="paranum">7</span>. <a name="O0.0474"></a></p>



<p class="gatha1"> Hatabhavaratha vibbhamassa magga-</p>



<p class="gatha2">Rathamabhiruyha sivaṃpuraṃ gatassa,</p>



<p class="gatha3">Itipi bhagavato hatārakassa</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Avidita pariyanta dukkha vaṭṭaṃ</p>



<p class="gatha2">Athabhavacakkaka mituccate avijjā,</p>



<p class="gatha3">Tahimupahitanābhī mūlakattā</p>



<p class="gathalast">Bhavatijarāmaraṇaṃ tadantanemi; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Ghaṭita tadubhayantarā arāssu</p>



<p class="gatha2">Dasa abhisaṅkharaṇādisesa dhammā,</p>



<p class="gatha3">Kasirasamudaye nirodha magge</p>



<p class="gathalast">Bhavati pajānamajānanaṃ avijjā; ()</p>



<p class="hangnum"><a name="para10"></a><span class="paranum">10</span> <a name="O0.0475"></a></p>



<p class="gatha1"> Bhavati tividhabhumikā avijjā</p>



<p class="gatha2">Catuvidha saccasabhāva chādakā’yaṃ,</p>



<p class="gatha3">Abhivicinana cetanāna maddhā</p>



<p class="gathalast">Vividhanayena bhavattaye nidānaṃ; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Sakasaka paṭisandhicittahetu</p>



<p class="gatha2">Dvaya mabhisaṅkhata kammameva kāme,</p>



<p class="gatha3">Cita kusala marūpa rūpa gāmiṃ</p>



<p class="gathalast">Tadubhayabhupaṭisandhihetu hoti; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Kusalamakusalaṃ tidhā vibhattaṃ</p>



<p class="gatha2">Purimabhavenicitaṃ yathānurūpaṃ,</p>



<p class="gatha3">Nabhavati paṭisandhitoparaṃ kiṃ</p>



<p class="gathalast">Tibhava pavatti vipāka citta hetu; ()</p>



<p class="hangnum"><a name="para13"></a><span class="paranum">13</span>. <a name="O0.0476"></a></p>



<p class="gatha1"> Samudayamaya kāmarūpapākā</p>



<p class="gatha2">Sati paṭisandhi pavattiyaṃ bhavantī,</p>



<p class="gatha3">Saka saka bhavanāma rūpahetu</p>



<p class="gathalast">Vividha nidānavasena cānurūpaṃ, ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Tathariva caturo arūpapākā</p>



<p class="gatha2">Sakasakabhumikanāmapaccayāva,</p>



<p class="gatha3">Samupacita manaṃ asaññasatte</p>



<p class="gathalast">Nabhavatikiṃka bhuvi rūpamattahetu; ()</p>



<p class="hangnum"><a name="para15"></a><span class="paranum">15</span>. <a name="O0.0477"></a></p>



<p class="gatha1"> Tadubhaya mavipāka cittatopi</p>



<p class="gatha2">Pabhavati tīsubhavesu cā’nu rūpaṃ,</p>



<p class="gatha3">Sugati dugatiyaṃ padaṃhi kāme</p>



<p class="gathalast">Bhavati saḷāyatanassa nāma rūpaṃ; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Bhavati padaka masaññi vajjarūpa-</p>



<p class="gatha2">Bhuvi tividhāyatanassa nāma rūpaṃ,</p>



<p class="gatha3">Havati samudayo bhave arūpe</p>



<p class="gathalast">Sukhuma manāyatanassa nāma mattaṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Iti tividhabhave bhavanti taṃ taṃ-</p>



<p class="gatha2">Bhava pabhavāyatanāti phassahetu,</p>



<p class="gatha3">Tathariva kamato bhavānu rūpaṃ</p>



<p class="gathalast">Tividhabhavesu chaphassavedanejā; ()</p>



<p class="hangnum"><a name="para18"></a><span class="paranum">18</span>. <a name="O0.0478"></a></p>



<p class="gatha1"> Vividha bhavagatiṭṭhitīsu taṃ taṃ</p>



<p class="gatha2">Chaṭita jaṭā gahaṇassa hetu hoti,</p>



<p class="gatha3">Punarubhaya bhavassa daḷhagāho,</p>



<p class="gathalast">Bhavati bhavotibhavamhi hetujātyā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Tividha bhavu’papattijātiresā</p>



<p class="gatha2">Bhavati jarāmaraṇādi dukkha hetu,</p>



<p class="gatha3">Sakalakasirupaddavā’savānaṃ</p>



<p class="gathalast">Samudayahetutatosiyā avijjā; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Thiragahaṇavasena yohi koci</p>



<p class="gatha2">Sucarita duccaritaṃcareyya tassa,</p>



<p class="gatha3">Sugati dugati gāmi kammamettha</p>



<p class="gathalast">Kathayati kammabhavo’ti kammavādī; ()</p>



<p class="hangnum"><a name="para21"></a><span class="paranum">21</span>. <a name="O0.0479"></a></p>



<p class="gatha1"> Vicitupacita kammasattijātā</p>



<p class="gatha2">Vadatupapatti bhavo’ti pañcakhandhā,</p>



<p class="gatha3">Tadabhijanana māhajāti tesaṃ</p>



<p class="gathalast">Cuticavanaṃ paripākatājarā’ti; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Pahavaphalapabandhato ṭhītānaṃ</p>



<p class="gatha2">Sarasagabhīrapaṭicca sambhavānaṃ,</p>



<p class="gatha3">Kayirati visadāya yāya dhamma–</p>



<p class="gathalast">Ṭhitimatināmadhiyā pariggahaṃsā; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Idhapana caturosiyuṃsamāsā</p>



<p class="gatha2">Purimabhavo’daya moha kammameko,</p>



<p class="gatha3">Bhavatihanabhavacittanāma rūpā-</p>



<p class="gathalast">Yatana cha phassa cha vedanāti ceko; ()</p>



<p class="hangnum"><a name="para24"></a><span class="paranum">24</span>. <a name="O0.0480"></a></p>



<p class="gatha1"> Api bhavati bhavo nikanti gāho</p>



<p class="gatha2">Janana jarāmaraṇaṃ anāgate’ko,</p>



<p class="gatha3">Pabhava phalavasena sambhavānaṃ</p>



<p class="gathalast">Iti catu saṅkhipanaṃ siyātiyaddhaṃ; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Idha yathariva’tītahetupañca</p>



<p class="gatha2">Abhiratigāhabhavehi kammamohā,</p>



<p class="gatha3">Tathariva saha mohakammunāpi</p>



<p class="gathalast">Abhiratigāhabhavā idāni hetū; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Nabhavati phalapañcakaṃ kimeta-</p>



<p class="gatha2">Rahipaṭisandhika manādipañca dhammā,</p>



<p class="gatha3">Bhavati phakhalamanāgate tatheva</p>



<p class="gathalast">Janana jarāmaraṇādi pañca dhammā; ()</p>



<p class="hangnum"><a name="para27"></a><span class="paranum">27</span>. <a name="O0.0481"></a></p>



<p class="gatha1"> Bhavati bhavupapattiya’ntare’ko</p>



<p class="gatha2">Abhirati vedayitāna mantare’ko,</p>



<p class="gatha3">Tathariva citacetanāmanānaṃ</p>



<p class="gathalast">Iti bhavacakkatisandhayo bhavanti; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Suvisadamativīsatā’ katāraṃ</p>



<p class="gatha2">Sa’tiparivaṭṭa tisandhikaṃ tiyaddhaṃ,</p>



<p class="gatha3">Tadavagamiyatāya dhātu dhamma-</p>



<p class="gathalast">Ṭṭhitimatiyā catusaṅakgahaṃ dvimūlaṃ; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Hanivibhani jagattaye bhavanta-</p>



<p class="gatha2">Bhavaratha cakkasamappitākhilāre,</p>



<p class="gatha3">Itipi bhagavato budhāhigīto</p>



<p class="gathalast">Bhuvi visuto arahanti kittighoso; ()</p>



<p class="hangnum"><a name="para30"></a><span class="paranum">30</span>. <a name="O0.0482"></a></p>



<p class="gatha1"> Bhagavati udite mahānubhāvo</p>



<p class="gatha2">Tamahimaheyya bhusaṃ sadevaloko,</p>



<p class="gatha3">Tadahimahi kadāvi neru matta-</p>



<p class="gathalast">Maṇiratanāvaliyā sahampatīpi; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Pacurasuranarā balānurūpaṃ</p>



<p class="gatha2">Yamabhimahiṃsu anātha piṇḍikopi,</p>



<p class="gatha3">Gahapati tamupāsikāvisākhā</p>



<p class="gathalast">Saparisa kosalabimbisārabhūpā; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Bhagavati parinibbute asoka-</p>



<p class="gatha2">Vahayadharaṇīpati dīpacakkavatti,</p>



<p class="gatha3">Dasabalamasamaṃ pariccajitvā</p>



<p class="gathalast">Abhimahi channavutippamāṇakoṭī; ()</p>



<p class="hangnum"><a name="para33"></a><span class="paranum">33</span>. <a name="O0.0483"></a></p>



<p class="gatha1"> Agaṇita vibhavaṃ pariccachitvā</p>



<p class="gatha2">Iharatanāvali cetiyaṃ vidhāya,</p>



<p class="gatha3">Suranarasaraṇassa dhātudehaṃ</p>



<p class="gathalast">Narapatimānayi duṭṭhagāminī’pi; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Dasabalamabhipūjayiṃsu pūjā-</p>



<p class="gatha2">Vidhibahumānana bhājanaṃ tadaññe,</p>



<p class="gatha3">Itijana mahanīya cīvarādī-</p>



<p class="gathalast">Catuvidhapaccaya pūjanāka visesaṃ; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Guṇajaladhi yadagga dakkhiṇeyyo</p>



<p class="gatha2">Arahati cāhuṇa pāhuṇā rahassa,</p>



<p class="gatha3">Itipi bhagavato kavippa sattho</p>



<p class="gathalast">Bhuvi visuto arahanti kittighoso; ()</p>



<p class="hangnum"><a name="para36"></a><span class="paranum">36</span>. <a name="O0.0484"></a></p>



<p class="gatha1"> Idhaparamanipaccakāra giddhā</p>



<p class="gatha2">Samaṇaka bhusurakā vibhāvimānī,</p>



<p class="gatha3">Rahasi akusalaṃ silokakāmā</p>



<p class="gathalast">Na kimasilokabhayena sañcinanti; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Nacakarahaci kiñcideva pāpaṃ</p>



<p class="gatha2">Kayirati resarahopipāpabhīrū,</p>



<p class="gatha3">Itipi bhagavato rahāpagassa</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Anupasamita rāgadosa mohā</p>



<p class="gatha2">Thiramanabhāvita kāyacitta paññā,</p>



<p class="gatha3">Ariyapaṭipadāya ye vipannā</p>



<p class="gathalast">Anariya dhammacarā narādhamāte; ()</p>



<p class="hangnum"><a name="para39"></a><span class="paranum">39</span>. <a name="O0.0485"></a></p>



<p class="gatha1"> Sugahita sugatārahaddhajantā</p>



<p class="gatha2">Jinamanubandhiya santikeka varāpi,</p>



<p class="gatha3">Itipi bhagavato bhavanti dure</p>



<p class="gathalast">Bhuvivisuto arahanti kittighoso ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Tathariva suvidura bhāvamāpa</p>



<p class="gatha2">Munirapitehinihīna puggalehi,</p>



<p class="gatha3">Itipi bhagavato satampa sattho</p>



<p class="gathalast">Bhuvivisuto arahanti kittighoso;Ka ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Vihata sakalasaṃkilesa dhammā</p>



<p class="gatha2">Satata subhāvita kāya cittapaññā,</p>



<p class="gatha3">Ariyapaṭipadaṃ papūrakārī</p>



<p class="gathalast">Anariyadhammapathārakāka sudhīrā; ()</p>



<p class="hangnum"><a name="para42"></a><span class="paranum">42</span>. <a name="O0.0486"></a></p>



<p class="gatha1"> Satadasasata yojanehi dūre</p>



<p class="gatha2">Yadiviharanti jinassa ārakāte,</p>



<p class="gatha3">Itipi bhagavato na tāva dūre</p>



<p class="gathalast">Bhuvi visuto arahanti kittighoso; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Tathariva avidūra bhāvamāpa</p>



<p class="gatha2">Munirapi sappurisāna mīdisānaṃ,</p>



<p class="gatha3">Itipi bhagavato bhavantagassa</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para44"></a><span class="paranum">44</span>. <a name="O0.0487"></a></p>



<p class="gatha1"> Budha jana rahitabba pāpadhammā</p>



<p class="gatha2">Pavūramanatthakarāka rahāvadanti,</p>



<p class="gatha3">Itipi bhagavato rahā na yassa</p>



<p class="gathalast">Bhuvivisuto arahanti kitti ghoso; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Garahiya rahitabbatā’riyehi</p>



<p class="gatha2">Paramaputhujjana puggalehi yasmā,</p>



<p class="gatha3">Itipi bhagavato naca’tthi’massa</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Apica bhagavatā natekadāci</p>



<p class="gatha2">Vigarahiyā rahitabbakā bhavanti,</p>



<p class="gatha3">Itipi bhagavato rahānayassa</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para47"></a><span class="paranum">47</span>. <a name="O0.0488"></a></p>



<p class="gatha1"> Gamana miharahoti vuccate taṃ</p>



<p class="gatha2">Tibhavaparibbhamaṇaṃ raho na yassa,</p>



<p class="gatha3">Itipi bhagavato gatassa pāraṃ</p>



<p class="gathalast">Bhuvi visuto arahanti kittighoso; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Niratisaya’dhisīlacittapañño</p>



<p class="gatha2">Parama vimutti vimutti ñāṇalābhī,</p>



<p class="gatha3">Asandisa guṇa bhājanoka anejo</p>



<p class="gathalast">Asamasamo asamo anuttaro’ti; ()</p>



<p class="hangnum"><a name="para49"></a><span class="paranum">49</span>. <a name="O0.0489"></a></p>



<p class="gatha1"> Kusalabala samiddharūpavāti</p>



<p class="gatha2">Vividhaguṇehi siyā pasaṃ siyo yo,</p>



<p class="gatha3">Itipi bhagavato pasaṃsiyassa</p>



<p class="gathalast">Bhuvivisuto arahanti kittighoso; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Iminā imināpi kāraṇena</p>



<p class="gatha2">Bhagavā gotama gotta ketubhūto,</p>



<p class="gatha3">Arahaṃ arahanti kittirāvo</p>



<p class="gathalast">Dakatelaṃvatatāna sattaloke; ()</p>



<p class="bodytext">Iti medhānandābhidhānenayatinā viracite sakalakavijana hadayānandadānanidāne jinavaṃsadīpe santike nidāne bhagavato arahantināmapaññattiyāabhidheya paridīpo ekūnavīsatimoka saggo.</p>



<p class="hangnum"><a name="para1"></a><span class="paranum">1</span>. <a name="O0.0490"></a></p>



<p class="gatha1"> Sammā sāmaṃ sabbadhammāna maddhā</p>



<p class="gatha2">Buddhattā paññānubhāvena tassa,</p>



<p class="gatha3">Sammā sambuddhoti abbhuggatāya</p>



<p class="gathalast">Āsikityā(sālinī) loka dhātu; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Yo cā bhiññeyye pariññeyya dhamme</p>



<p class="gatha2">Bhāvetabbe sacchikātabba dhamme,</p>



<p class="gatha3">Sammāsāmaṃ bujjhi tasmāsa buddho</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Tatrā’bhiññeyyā catussacca meva</p>



<p class="gatha2">Dukkhaṃ saccaṃ kho pariññeyya dhammā,</p>



<p class="gatha3">Bhāvetabbā magga saccaṃ nirodha-</p>



<p class="gathalast">Saccaṃ tacchaṃ sacchikā tabba dhammā; ()</p>



<p class="hangnum"><a name="para4"></a><span class="paranum">4</span>. <a name="O0.0491"></a></p>



<p class="gatha1"> Taṇhāpakkhe sambhavaṃ dhamma jātaṃ</p>



<p class="gatha2">Maggānaṃvajjhaṃka pahātabba dhammā,</p>



<p class="gatha3">Saddhiṃ jātyādīhi dukekhahi pañcu-</p>



<p class="gathalast">Pādānakkhaṇdhā siyā dukkha saccaṃ; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Yāyaṃ taṇhā kāma taṇhādibhedā</p>



<p class="gatha2">Dukkhānaṃ sāhetu saccaṃ dvitiyaṃ,</p>



<p class="gatha3">Bandhānaṃ yatrāpya’bhāvo nirodha-</p>



<p class="gathalast">Saccaṃ yañcā gamma taṇhāya cāgo; ()</p>



<p class="hangnum"><a name="para6"></a><span class="paranum">6</span>. <a name="O0.0492"></a></p>



<p class="gatha1"> Sammādiṭṭhādyaṭṭhamaggaṅga dhammā</p>



<p class="gatha2">Nibbānaṃ sampāpakā magga saccaṃ,</p>



<p class="gatha3">Tesaṃ dhammānampi sambujjhinattā</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Cakkheva’daṃ dukkhaṃ taduppāda hetu</p>



<p class="gatha2">Taṇhā nesānaṃ abhāvo nirodho,</p>



<p class="gatha3">Maggo bodhūpāya paññāti tassa</p>



<p class="gathalast">Evaṃ paccekaṃ padaṃ coddharitvā; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Āropetvā sacca dhammesu sacca-</p>



<p class="gatha2">Sandhātā yo saccadassī sa buddho,</p>



<p class="gatha3">Sammā sāmaṃ tikkhapaññāya bujjhi</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para9"></a><span class="paranum">9</span>. <a name="O0.0493"></a></p>



<p class="gatha1"> Channaṃ dvārānañca chārammaṇānaṃ,</p>



<p class="gatha2">Channaṃ cittānañca chabbeda nānaṃ,</p>



<p class="gatha3">Channaṃ saññānaṃ cha sañcetanānaṃ</p>



<p class="gathalast">Channaṃ phassā naṃ vitakkādi kānaṃ; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Evaṃ channaṃ rūpa taṇhādikānaṃ</p>



<p class="gatha2">Taṇhākāyānaṃ samāropaṇena,</p>



<p class="gatha3">Sammā sāmaṃ bujjhi saccesu tasmā</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Pañcannaṃ khandhāna maṭṭhārasannaṃ</p>



<p class="gatha2">Dhātūnaṃ cakkhādinaṃ bārasannaṃ,</p>



<p class="gatha3">Sammā sāmaṃ bujjhitattā sayambhu</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para12"></a><span class="paranum">12</span>. <a name="O0.0494"></a></p>



<p class="gatha1"> Rūpajjhānānaṃ catunnaṃ arūpa-</p>



<p class="gatha2">Jjhānānañcānussatīnaṃ dasannaṃ,</p>



<p class="gatha3">Khatti sākāra’ppamaññāsubhānaṃ</p>



<p class="gathalast">Kammaṭṭhānānaṃ navannaṃ bhavānaṃ; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Buddhattā saṃsāra cakke avijjā-</p>



<p class="gatha2">Dyaṅgānaṃ saccesucāropaṇena,</p>



<p class="gatha3">Sammāsāmaṃ esa nissaṅga ñāṇe</p>



<p class="gathalast">Sammā sambuddho vikhyāsi loke; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Paccuppannānāgatātīta dhamme</p>



<p class="gatha2">Nibbānaṃ nissesa paṇṇatti dhamme,</p>



<p class="gatha3">Sāmaṃ abbhaññāsya’naññopa deso</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Sabbaṃñeyyaṃ tassa ñāṇanti kaṃhi</p>



<p class="gatha2">Ñāṇampevaṃ ñeyya dhammantikaṃhi,</p>



<p class="gatha3">Ñeyyantaṭṭhānomañāṇassalābhā</p>



<p class="gathalast">Sammāsambuddhoti vikhyāsi loke; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Klesānaṃ yāvāsanāsatatītāya</p>



<p class="gatha2">Saddhiṃyoka sammohaniddāya sammā,</p>



<p class="gatha3">Sāmaṃbuddho magga ñāṇena tasmā</p>



<p class="gathalast">Sammā sambuddhoti vikhyāsi loke; ()</p>



<p class="hangnum"><a name="para17"></a><span class="paranum">17</span>. <a name="O0.0496"></a></p>



<p class="gatha1"> Sattādhīso pāramīcoditatto</p>



<p class="gatha2">Pallaṅkenāsajjayo bodhimule,</p>



<p class="gatha3">Ambhojaṃka bhānuppahāka saṅgamena</p>



<p class="gathalast">Sobhaggappattaṃ pabuddhaṃ’va sāmaṃ; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Sāmaṃ sammā’nañña sādhāraṇagga-</p>



<p class="gatha2">Maggobhāsenappabuddho samāno,</p>



<p class="gatha3">Sampatto sabbaññutāñāṇa sobhaṃ</p>



<p class="gathalast">Sammā sambuddhoti vikhyāsi tasmā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Evaṃ sabbesaṃ dhammānaṃ</p>



<p class="gatha2">Sammā sāmaṃ buddhattā so,</p>



<p class="gatha3">Sammā sambuddho buddhoti</p>



<p class="gathalast">Saddo loke abbhuggañji; ()</p>



<p class="bodytext">Iti medhānandābhidhānenayatinā viracite sakalakavijana hadayānandadānanidāne jinavaṃsadīpe santikeka nidāne bhagavato kasammāsambuddhoti nāmapaññattiyā abhidheya paridīpo vīsatimo saggo.</p>



<p class="gatha1">Taṃ <a name="O0.0497"></a> kho pana bhavantaṃ</p>



<p class="gatha2">Gotamaṃ evaṃ kalyāṇe kittisaddo abbhuggato</p>



<p class="gathalast">Itipi so bhagavā vijjācaraṇa sampannoti;</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Sampannavijjācaraṇe avijjā-</p>



<p class="gatha2">Ghaṇandhakāraṃ bhiduro pavīro,</p>



<p class="gatha3">Rāja vijjācaraṇubbhavāya</p>



<p class="gathalast">Uḷārakittissiriyā kathaṃ taṃ; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Asaṅkhakappepi nivutthakhandhe</p>



<p class="gatha2">Peyyālapāḷiṃ viya ñāṇagatyā,</p>



<p class="gatha3">Kaṇṭhiravassu’ppatanaṃ yatheva</p>



<p class="gathalast">Saṅkippa khipakpaṃ visayāvalambaṃ; (1)</p>



<p class="hangnum"><a name="para3"></a><span class="paranum">3</span>. <a name="O0.0498"></a></p>



<p class="gatha1"> Saro’tisūro sarabhaṅgaka satthu-</p>



<p class="gatha2">Khitto saravyamhi virajjhate kiṃ</p>



<p class="gatha3">Evaṃ atitesu bhavantaresu</p>



<p class="gathalast">Asajjamānaṃ avirajjhamānaṃ; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Yathicchitaṭṭhāna matitakhandha-</p>



<p class="gatha2">Saṅkhāta māhacca pavattamānaṃ,</p>



<p class="gatha3">Pubbenivāsānugatañhi ñāṇaṃ</p>



<p class="gathalast">Anaññasādhāraṇamāsi yassa; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Pahīṇa’vijjānusayo jino so</p>



<p class="gatha2">Vijjāyu’peto paṭhamāya tāya,</p>



<p class="gatha3">Iccassa daṇḍāhatakaṃsapāti-</p>



<p class="gathalast">Saddova sampatthari kittisaddo; ()</p>



<p class="hangnum"><a name="para6"></a><span class="paranum">6</span>. <a name="O0.0499"></a></p>



<p class="gatha1"> Hanīnappaṇītādi pabheda vatte</p>



<p class="gatha2">Uppajjamāne ca nirujjhamāne,</p>



<p class="gatha3">Satte yathākammu’page gatīsu</p>



<p class="gathalast">Pasādacakkhā’visaye ca rūpe; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Anañña sādhāraṇa dibbacakkhu-</p>



<p class="gatha2">Saṅkhātañāṇena pahassarena,</p>



<p class="gatha3">Dibbena cā’loka pariggahena</p>



<p class="gathalast">Yenā’hijānāti jino anejo; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Cutupapātabbisayāya satthā</p>



<p class="gatha2">Vijjāyu’peto dutiyāya tāya,</p>



<p class="gatha3">Iccassa sampatthari hema ghaṇṭā-</p>



<p class="gathalast">Ṭaṅkāraghosoriva kittighoso; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Dukkhañca dukkhappabhavo nirodho</p>



<p class="gatha2">Maggo ca dukkhassa nirodhako’ti,</p>



<p class="gatha3">Cattāri saccāni yathāsabhāvaṃ</p>



<p class="gathalast">Pavedi ñāṇena sayambhu yena; ()</p>



<p class="hangnum"><a name="para10"></a><span class="paranum">10</span>. <a name="O0.0500"></a></p>



<p class="gatha1"> Yecā’savā āsavasambhavo yo</p>



<p class="gatha2">Tesaṃ khayo yavā’savanāsupāyo,</p>



<p class="gatha3">Taṃ sabbamaññāsi sayambhu ñāṇa-</p>



<p class="gathalast">Balena yenā’sava vippamutto; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Khīṇa’ti jātī vusita’nti seṭṭha-</p>



<p class="gatha2">Cariyaṃ kataṃ’tī karaṇiya maddhā,</p>



<p class="gatha3">Nacā’parantye’va manantañāṇo</p>



<p class="gathalast">Ñāṇena’bhiññāya vihāsi yena; ()</p>



<p class="hangnum"><a name="para12"></a><span class="paranum">12</span>. <a name="O0.0501"></a></p>



<p class="gatha1"> Sayambhu sabbāsava saṅkhayāya</p>



<p class="gatha2">Vijjāyupeto tatiyāya tāya,</p>



<p class="gatha3">Iccassa vipphāragahīrateri-</p>



<p class="gathalast">Rāvo’va sampatthari kittirāvo; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Vijjāhiheṭṭhā gaditāhi tīhi</p>



<p class="gatha2">Samaṅakgi bhutassa tathāgatassa,</p>



<p class="gatha3">Tadubbhavaṃ kitti sarīra bimbaṃ</p>



<p class="gathalast">Sataṃmanodappaṇagaṃ vibhāti; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Cātummahābhūtikarūpiko yaṃ</p>



<p class="gatha2">Mātāpitunnaṃ karajamhi jāto,</p>



<p class="gatha3">Yo bhattakummāsahatopi kāyo</p>



<p class="gathalast">Aniccaviddhaṃsanabheda dhammo; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Parittakāmāvacaramhi bhuto-</p>



<p class="gatha2">Pādāya bhedamhi tadattabhāve,</p>



<p class="gatha3">Yaṃ nissitaṃ vedayitatta saññā-</p>



<p class="gathalast">Saṅkhāra viññāṇa pabhedanāmaṃ; ()</p>



<p class="hangnum"><a name="para16"></a><span class="paranum">16</span>. <a name="O0.0502"></a></p>



<p class="gatha1"> Yo vippasanno maṇivaṃsa vaṇṇo</p>



<p class="gatha2">Tatrāvutaṃ suttamivakkhimā taṃ,</p>



<p class="gatha3">Ñāṇakkhinārūpa mavekkhi yena</p>



<p class="gathalast">Sacakkhumā tatrasitañca nāmaṃ; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Sītādinā ruppaṇalakkhaṇanti</p>



<p class="gatha2">Rūpañca nāmaṃ natilakkhaṇanti,</p>



<p class="gatha3">Taduttariṃ vedakakārako vā</p>



<p class="gathalast">Attāttabhāvī paramatthato na; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Aññoññasambandhavasena yantī</p>



<p class="gatha2">Nāpaṅgulandhā puthageva yanti,</p>



<p class="gatha3">Tathā’ññamañño’panidhāya nāma-</p>



<p class="gathalast">Rūpāni vattanti’ha novisunti; ()</p>



<p class="hangnum"><a name="para19"></a><span class="paranum">19</span>. <a name="O0.0503"></a></p>



<p class="gatha1"> Vavatthayantassi’ti nāmarūpaṃ</p>



<p class="gatha2">Nissattanijjivasabhāva massa,</p>



<p class="gatha3">Yā diṭṭhi duddiṭṭhivisodhanena</p>



<p class="gathalast">Samuṭṭhitā diṭṭhi visuddhisaṅkhā; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Avijju’pādānanikantikamma-</p>



<p class="gatha2">Hetubbhavaṃ rūpamarūpamādo,</p>



<p class="gatha3">Pakavattiyaṃ hetucatūhi rūpaṃ</p>



<p class="gathalast">Vatthādihetuppabhava’nti nāmaṃ; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Sabbattha sabbesu sadā samo na</p>



<p class="gatha2">Nā’hetukaṃ tena naniccahetu,</p>



<p class="gatha3">Evaṃ taduppādaka paccayānaṃ</p>



<p class="gathalast">Pariggahaṃ yāya dhiyā akāsi; ()</p>



<p class="hangnum"><a name="para22"></a><span class="paranum">22</span>. <a name="O0.0504"></a></p>



<p class="gatha1"> Ahaṃ nu kho’siṃ nanukho ahosiṃ</p>



<p class="gatha2">Iccā’dya’tītādipabheda bhutā,</p>



<p class="gatha3">Kaṅkhā’ssa kaṅkhātaraṇabbisuddhi-</p>



<p class="gathalast">Saṅkhātapaññāya vigañchi yāya; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Khandhā atītādi pabhedavanto</p>



<p class="gatha2">Parikkhayaṭṭhena anicca dhammā,</p>



<p class="gatha3">Bhayāvahaṭṭhena dukhā anattā</p>



<p class="gathalast">Asārakaṭṭheni’ti sammasanto; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Tāḷisadhā lakkhaṇapāṭavatthaṃ</p>



<p class="gatha2">Khandhāna mesaṃ navadhā’tha nātho,</p>



<p class="gatha3">Tikkhindriyo so bhaya sattakānaṃ</p>



<p class="gathalast">Vasena sammadditanāmarūpo; ()</p>



<p class="hangnum"><a name="para25"></a><span class="paranum">25</span>. <a name="O0.0505"></a></p>



<p class="gatha1"> Paññāsadhā bandhudayabbayānaṃ</p>



<p class="gatha2">Pariggahaṃ yāyadhiyā akāsi,</p>



<p class="gatha3">Yadā’ssa tāruññavipassanāya</p>



<p class="gathalast">Upakkilesā dasa pātubhūtā; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Ñāṇakkhiṇā yena tilakkhaṇaṃ so</p>



<p class="gatha2">Addakkhi dhammesu tadā’pi tesu,</p>



<p class="gatha3">Jahāsu’pakelasapaduṭṭhamaggaṃ</p>



<p class="gathalast">Vipassanā sodhitamaggagāmi; ()</p>



<p class="hangnum"><a name="para27"></a><span class="paranum">27</span>. <a name="O0.0506"></a></p>



<p class="gatha1"> Vavatthapetvāna pathāpathe’vaṃ</p>



<p class="gatha2">Vipassanāvīthi manokkamitvā,</p>



<p class="gatha3">Yā magga’maggikkha visuddhi nāma</p>



<p class="gathalast">Samubbhavā tīraṇatikkha buddhi; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Anantaraṃ tīraṇuṇapāraṃ</p>



<p class="gatha2">Patto pariññāya parikkhayāya,</p>



<p class="gatha3">Nipphattiyā yo navañāṇupetaṃ</p>



<p class="gathalast">Visuddhi mākaṅkhi visuddhikāmo;</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Pabandhato ce’riyato ghanena</p>



<p class="gatha2">Channesu dhammesva’nupaṭṭhahanne,</p>



<p class="gatha3">Tilakkhaṇe yenu’dayabbayena</p>



<p class="gathalast">Punāpi so sammasi nāmarūpaṃ;</p>



<p class="hangnum"><a name="para30"></a><span class="paranum">30</span>. <a name="O0.0507"></a></p>



<p class="gatha1"> Uppādabhaṅgaṭṭhitito yadā’ssa</p>



<p class="gatha2">Vivaṭṭayitvāna vipassato yaṃ,</p>



<p class="gatha3">Saṅkhārabhaṅge’va pavatta maṭṭha-</p>



<p class="gathalast">Vidhānisaṃsaṃbhavi bhaṅgañāṇaṃ; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Vipassato bhaṅgamahiṇhamassa</p>



<p class="gatha2">Hutvā bhayaṃ vāḷamigādayo’va,</p>



<p class="gatha3">Upaṭṭhitā’tītabhavādibheda-</p>



<p class="gathalast">Bhavattayaṃ yaṃ bhayañāṇamāsi; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Atha’ssa khandhāyatanādhi dhammā</p>



<p class="gatha2">Ukkhittakhaggā madhakādayo’va,</p>



<p class="gatha3">Upaddavādīnavato vibhutā</p>



<p class="gathalast">Patvā yadādīnavañāṇa māsuṃ; ()</p>



<p class="hangnum"><a name="para33"></a><span class="paranum">33</span>. <a name="O0.0508"></a></p>



<p class="gatha1"> Suvaṇṇahaṃsādi’va pañjaresu</p>



<p class="gatha2">Bhavesu diṭṭhādinavesu tīsu,</p>



<p class="gatha3">Nibbinditatto bhuvanekanetto</p>



<p class="gathalast">Yaṃ nibbidāñāṇa malattha tibbaṃ; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Pāsādito pāsagate’va sattā</p>



<p class="gatha2">Vimuttikāmassa bhavehi tīhi,</p>



<p class="gatha3">Nissesasaṅkhāra vimokkha kāmaṃ</p>



<p class="gathalast">Babhuva yaṃ muñcitukāma ñāṇaṃ; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Aniccadukkhā’subhato ca khandhe</p>



<p class="gatha2">Anattato bhāvayato abhiṇhaṃ,</p>



<p class="gatha3">Tassā’si saṅkhāravimokkhūpāya-</p>



<p class="gathalast">Sampādakaṃ yaṃ paṭisaṅkhañāṇaṃ; ()</p>



<p class="hangnum"><a name="para36"></a><span class="paranum">36</span>. <a name="O0.0509"></a></p>



<p class="gatha1"> Attena vā attaniyena suñño</p>



<p class="gatha2">Dvidhātya’yaṃ saṅkhata dhammapuñjo,</p>



<p class="gatha3">Evaṃ catuddhā bahudhā chadhā’pi</p>



<p class="gathalast">Vipassato buddhimato abhiṇhaṃ; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Yā kho sikhāppattavipassanākhyā</p>



<p class="gatha2">Vuṭṭhānagāmīnica sānulomā,</p>



<p class="gatha3">Sāmuddakākīriva kūpayaṭṭhiṃ</p>



<p class="gathalast">Tilakkhaṇalambanikā babhūva; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Nahārudaddūlla mivaggipattaṃ</p>



<p class="gatha2">Saṅkhāradhammaṃ paṭiliyamānaṃ,</p>



<p class="gatha3">Vissaṭṭhadāraṃ’va upekkhakassa</p>



<p class="gathalast">Saṅkhārupekkhā’si mahesinoyā; ()</p>



<p class="hangnum"><a name="para39"></a><span class="paranum">39</span>. <a name="O0.0510"></a></p>



<p class="gatha1"> Āgrotrabhuñāṇa masesakhandhe</p>



<p class="gatha2">Tilakkhaṇa’ropaṇa ninnapoṇaṃ,</p>



<p class="gatha3">Vipassanāñāṇa manekabhedaṃ</p>



<p class="gathalast">Yade’ttha saṅkhepanayena vuttaṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Vijjāya so māraji tāya tāya</p>



<p class="gatha2">Vipassanāñāṇagatāyu’peto,</p>



<p class="gatha3">Iccassa saṃvaḍḍhita kittivalli</p>



<p class="gathalast">Lokālavālamhi vikāsa māpa; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Muñjā isikaṃ asikosiyā’siṃ</p>



<p class="gatha2">Yathā karaṇḍā phaṇi muddhareyya,</p>



<p class="gatha3">Sabbaṅga paccaṅakgika mindriyaggaṃ;</p>



<p class="gathalast">Manomayaṃ rūpimito sarīrā; ()</p>



<p class="hangnum"><a name="para42"></a><span class="paranum">42</span>. <a name="O0.0511"></a></p>



<p class="gatha1"> Aññaṃ sarīraṃ abhinimmiṇitvā</p>



<p class="gatha2">Mahiddhimā iddhimatānu rūpaṃ,</p>



<p class="gatha3">Cetovasipakpattavasippadhāno</p>



<p class="gathalast">Yvākāsi veneyyajanānamatthaṃ; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Mahiddhiko tāyamanomayiddhi-</p>



<p class="gatha2">Saṅkhāta vijjāya samanvito so,</p>



<p class="gatha3">Iccassa abbhuggatakittirāvo</p>



<p class="gathalast">Nissesalokaṃ badhirīkarittha; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Ekopihutvā bahudhāca hoti</p>



<p class="gatha2">Yo hotice’ko bahudhāpi hutvā,</p>



<p class="gatha3">Kare tirobhāva mathāvibhāvaṃ</p>



<p class="gathalast">Mahiddhiko iddhimataṃ cariṭṭho; ()</p>



<p class="hangnum"><a name="para45"></a><span class="paranum">45</span>. <a name="O0.0512"></a></p>



<p class="gatha1"> Yathā nirālambanabhotalamhi</p>



<p class="gatha2">Yo iddhimā viṇṇavasi vasindo,</p>



<p class="gatha3">Vaje tiropabbata gehabhitti-</p>



<p class="gathalast">Pākāra macchidda masajjamāno; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Karoti ummujjanimujjaniddhiṃ</p>



<p class="gatha2">Yo vāripiṭṭheriva bhumipiṭṭhe,</p>



<p class="gatha3">Abhejjamāno salile salīlaṃ</p>



<p class="gathalast">Padappito yāti yathā pathavyā; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Pakkhī’va yo saṅkamate nabhamhi</p>



<p class="gatha2">Pallaṅka mābhujja mahānubhāvaṃ,</p>



<p class="gatha3">Mahiddhimantaṃ ravicandabimbaṃ</p>



<p class="gathalast">Sapāṇiphuṭṭho parimajjate yo; ()</p>



<p class="hangnum"><a name="para48"></a><span class="paranum">48</span>. <a name="O0.0513"></a></p>



<p class="gatha1"> Ābrahmalokāpi kalebarena</p>



<p class="gatha2">Vasaṃ pavatteti mahiddhimā yo,</p>



<p class="gatha3">Suvaṇṇakāroviya yaṃyadeva</p>



<p class="gathalast">Icchānurupābharaṇabbisesaṃ; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Yathicchitaṃ paccanubhoti jātu</p>



<p class="gatha2">Nānāvidhaṃ iddhividhaṃ jino yo,</p>



<p class="gatha3">So tāya vijjāyapi saṅgato’ti</p>



<p class="gathalast">Abbhuggato tassa yasopabandho; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Sotappasādabbisayaṃ yatheva</p>



<p class="gatha2">Addhānamaggaṃ paṭipannaposo,</p>



<p class="gatha3">Visuṃvisuṃ kāhaḷasaṅkhabheri-</p>



<p class="gathalast">Vīṇādisaddaṃ vividhaṃ suṇeyya; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Dūrantike mānusake ca dibbe</p>



<p class="gatha2">Ubhopisadde sukhume uḷāre,</p>



<p class="gatha3">Visuddhanimmānusaketa yena</p>



<p class="gathalast">So dibbasotena suṇāti nātho; ()</p>



<p class="hangnum"><a name="para52"></a><span class="paranum">52</span>. <a name="O0.0514"></a></p>



<p class="gatha1"> Samaṅgibhūtoti sadibbasota-</p>



<p class="gatha2">Saṅkhātavijjāya jitāri tāya,</p>



<p class="gatha3">Abbhuggato tassa kavībhigīta-</p>



<p class="gathalast">Silokasaddo’va silokasaddo; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Sarāgacittampi virāgacittaṃ</p>



<p class="gatha2">Sadosacittampi adosacittaṃ,</p>



<p class="gatha3">Samohacittampi vimoha cittaṃ</p>



<p class="gathalast">Saṃkhittavikkhittagatampi cittaṃ; ()</p>



<p class="hangnum"><a name="para54"></a><span class="paranum">54</span>. <a name="O0.0515"></a></p>



<p class="gatha1"> Mahaggatampī amahaggatampī</p>



<p class="gatha2">Sottaraṃ citta manuttarampi,</p>



<p class="gatha3">Samāhitampī asamāhitampi</p>



<p class="gathalast">Vimuttacuttampya’vimuttacittaṃ; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Sakaṃ mukhaṅkaṃviya dappaṇamhi</p>



<p class="gatha2">Acchodake maṇḍanajātiko yo,</p>



<p class="gatha3">Paricca ceto parapuggalānaṃ</p>



<p class="gathalast">Yenā’bhijanāti vimuttaceto; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> So tāya cetopariyābhidhāna-</p>



<p class="gatha2">Vijjāyu’petoti dayānidhāno,</p>



<p class="gatha3">Tilokagabbhe’ka vitānasobhā</p>



<p class="gathalast">Tatāna tassu’bbhavasetakitti; ()</p>



<p class="hangnum"><a name="para57"></a><span class="paranum">57</span>. <a name="O0.0516"></a></p>



<p class="gatha1"> Vijjāttayena’ṭṭhavidhāhi’māhi-</p>



<p class="gatha2">Vijjāhu’peta’ssa tathāgatassa,</p>



<p class="gatha3">Veneyya kundākaracandikābhaṃ</p>



<p class="gathalast">Vibhāti yāvajja yasosarīraṃ; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Sumaṇḍito saṃvutapātimokkha-</p>



<p class="gatha2">Saṅkhātasīlābharaṇena yena,</p>



<p class="gatha3">Irīyate yo karuṇa nidhāno</p>



<p class="gathalast">Tapodhano sīlavataṃ padhāno ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Veḷupakpadānadivasena cāṭu-</p>



<p class="gatha2">Kammyena duteyyapahenakena,</p>



<p class="gatha3">So pāribhaṭyenapi muggasūpya-</p>



<p class="gathalast">Samena saccālikabhāsaṇena; ()</p>



<p class="hangnum"><a name="para60"></a><span class="paranum">60</span>. <a name="O0.0517"></a></p>



<p class="gatha1"> Agocaraṭṭhāna mupāsanena</p>



<p class="gatha2">Vikopaye kimpana pātimokkhaṃ,</p>



<p class="gatha3">Hitvā anācāramagocaraṃ taṃ</p>



<p class="gathalast">Care sadācārasugocaraṃ so; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Anuppamāṇesupi sabbadassi</p>



<p class="gatha2">Sāvajjadhammesu bhayānupassi,</p>



<p class="gatha3">Laddhaggamaggapaphalasiddhasīla-</p>



<p class="gathalast">Sikkhāya sikkhāgaru sikkhate so; ()</p>



<p class="hangnum"><a name="para62"></a><span class="paranum">62</span>. <a name="O0.0518"></a></p>



<p class="gatha1"> Khemaṃ disaṃ sañcaratī’ti pāti-</p>



<p class="gatha2">Mokkhādhisikkhācaraṇena tena,</p>



<p class="gatha3">Abbhuggato taccaraṇanu bandho</p>



<p class="gathalast">Ādiccabandhussa yasopabandho; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Kantampirūpāyatanādi chakkaṃ</p>



<p class="gatha2">Cakkhādinā so visayīkaritvā,</p>



<p class="gatha3">Nimitta’nubyañjanagāhi nātho</p>



<p class="gathalast">Nahoti yeni’ndriyasaṃvarena; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Cakkhādichadvāra masaṃvaritvā</p>



<p class="gatha2">Rāgādidhammā viharanta menaṃ,</p>



<p class="gatha3">Atvāssa veyyuṃ satisaṃvarena</p>



<p class="gathalast">Tassaṃvaratthaṃ paṭipajji yena; ()</p>



<p class="hangnum"><a name="para65"></a><span class="paranum">65</span>. <a name="O0.0519"></a></p>



<p class="gatha1"> Khemaṃdisaṃ so caraṇena tena</p>



<p class="gatha2">Jitindriyo indriyasaṃvarena,</p>



<p class="gatha3">Abbhuggato saṃcaratīti tassa</p>



<p class="gathalast">Tilokanāthassa siloka saddo; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Ye lābhasakkārasilokakāmā</p>



<p class="gatha2">Pāpicchake’cchāpakatāsamānā,</p>



<p class="gatha3">Kevi’dhaloke catupaccayānaṃ</p>



<p class="gathalast">Paṭikkhipitvā paṭisevanena; ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Sāmantajappāya catubbidhassa</p>



<p class="gatha2">Iriyāpathassā’ṭhapanādināca,</p>



<p class="gatha3">Kuhāyanenā’lapanādināca</p>



<p class="gathalast">Saccaṃ hiyā’nuppiya bhāsanena; ()</p>



<p class="hangnum"><a name="para68"></a><span class="paranum">68</span>. <a name="O0.0520"></a></p>



<p class="gatha1"> Attā’vacaṭṭhānu’paropaṇena</p>



<p class="gatha2">Muggassa sūpyenava pāribhaṭyā,</p>



<p class="gatha3">Nemitta kattādivasena micchā-</p>



<p class="gathalast">Jīvena dujjīvika mācarantī; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Yatheva te no bhagavā kadāci</p>



<p class="gatha2">Kohaññavutyā’lapanādināca,</p>



<p class="gatha3">Nemitta nippesikatāya kiñci</p>



<p class="gathalast">Lāhena lābhaṃka nijigiṃsa nena; ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Nimittasatthā’dipakāsanena</p>



<p class="gatha2">Ājīvasīlaṃ avikopayitvā,</p>



<p class="gatha3">Namaṇḍanatthaṃ na vibhusaṇatthaṃ</p>



<p class="gathalast">Davāya vā neva madāya neva; ()</p>



<p class="hangnum"><a name="para71"></a><span class="paranum">71</span>. <a name="O0.0521"></a></p>



<p class="gatha1"> Anuppabandhaṭṭhitiyā imassa</p>



<p class="gatha2">Kāyassa cā’bādha nisedhanatthaṃ,</p>



<p class="gatha3">Pavattiyā paggahanāya seṭṭha-</p>



<p class="gathalast">Cariyassa porāṇa khudāpanetuṃ; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Nūppādanatthañca navaṃ jighacchaṃ</p>



<p class="gatha2">Yātrāya kāyassa’navajjatāya,</p>



<p class="gatha3">Sukhaṃ vihārāya ca bhojanamhi</p>



<p class="gathalast">Mattaññuko bhuñjati piṇḍapātaṃ; ()</p>



<p class="hangnum"><a name="para73"></a><span class="paranum">73</span>. <a name="O0.0522"></a></p>



<p class="gatha1"> Tilokanātho caraṇena tena</p>



<p class="gatha2">Mattaññubhāvena hi bhojanamhi,</p>



<p class="gatha3">Khemaṃ disaṃ sañcaratīti loke</p>



<p class="gathalast">Abbhuggato tassa siloka saddo; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Divā nisajjāya ca caṅka mena</p>



<p class="gatha2">Tathā rajanyā’varaṇīya dhammā,</p>



<p class="gatha3">Suddhantaro dvīhi’riyāpathehi</p>



<p class="gathalast">Sapacchimevā paṭhamamhi yāme; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Vuṭṭhānasañño satisampajañño</p>



<p class="gatha2">Sa’majjhimasmiṃ muni dakkhiṇena,</p>



<p class="gatha3">Passena kappeti ca sīha seyyaṃ</p>



<p class="gathalast">Pāde padaṃ thokaka matibbidhāya; ()</p>



<p class="hangnum"><a name="para76"></a><span class="paranum">76</span>. <a name="O0.0523"></a></p>



<p class="gatha1"> Aṅgīraso jāgariyānuyoga-</p>



<p class="gatha2">Dhammena sammācaraṇena tena,</p>



<p class="gatha3">Khemaṃdisaṃ sañcaratīti tassa</p>



<p class="gathalast">Abbhuggato abbhutakitti ghoso; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Sambodhiyā saddahanā samiddha-</p>



<p class="gatha2">Visuddhasaddhācaraṇena tena,</p>



<p class="gatha3">Khemaṃdisaṃ sañcaratīti tassa</p>



<p class="gathalast">Abbhuggato abbhutakitti ghoso; ()</p>



<p class="hangnum"><a name="para78"></a><span class="paranum">78</span>.</p>



<p class="gatha1"> Guthaṃyathā pāpa jigucchanena</p>



<p class="gatha2">Ariyena lajjācaraṇena tena,</p>



<p class="gatha3">Khemaṃdisaṃ sañcaratīti loke</p>



<p class="gathalast">Abbhuggato tassasilokasaddo; ()</p>



<p class="hangnum"><a name="para79"></a><span class="paranum">79</span>. <a name="O0.0524"></a></p>



<p class="gatha1"> Pāpāsamuttāsanalakkhaṇena</p>



<p class="gatha2">Ottappasaṅkhācaraṇena tena,</p>



<p class="gatha3">Khemaṃ disaṃ sañcaratīti loke</p>



<p class="gathalast">Abbhuggato tassa siloka saddo; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Anañña sādhāraṇa bāhu sacca-</p>



<p class="gatha2">Dhammena dhīmā’caraṇena tena,</p>



<p class="gatha3">Khemaṃdisaṃ sañcaratīti tassa</p>



<p class="gathalast">Samubbhavo’dāta yasosadhīso; ()</p>



<p class="hangnum"><a name="para81"></a><span class="paranum">81</span>.</p>



<p class="gatha1"> Thāmena daḷhena parakkamena</p>



<p class="gatha2">Vīriyena vīro caraṇena tena,</p>



<p class="gatha3">Khemaṃdisaṃ sañcaratīti tassa</p>



<p class="gathalast">Samubbhavo’ dāta yasosadhī so; ()</p>



<p class="hangnum"><a name="para82"></a><span class="paranum">82</span>. <a name="O0.0525"></a></p>



<p class="gatha1"> Cirakriyānussaraṇe’tisūra-</p>



<p class="gatha2">Tarāya satyā’caraṇena satthā,</p>



<p class="gatha3">Khemaṃdisaṃ sañcaratīti tassa</p>



<p class="gathalast">Yasopabandho visaribabhuva; ()</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Anaññasāmaññagabhīrañāṇo</p>



<p class="gatha2">Ariyena paññācaraṇena tena,</p>



<p class="gatha3">Khemaṃdisaṃ sañcaratīti tassa</p>



<p class="gathalast">Yasopabandho visarībabhuva; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Yo diṭṭha dhammamhi sukhāvahassa</p>



<p class="gatha2">Vinissaṭassā’caraṇehi yassa,</p>



<p class="gatha3">Catukkajhānassa nikāmalābhī</p>



<p class="gathalast">Akicchalābhī bhagavā’si buddho; ()</p>



<p class="hangnum"><a name="para85"></a><span class="paranum">85</span>.</p>



<p class="gatha1"> Nikāmalābhehi catūhi rūpa-</p>



<p class="gatha2">Jjhānehi nātho caraṇehi tehi,</p>



<p class="gatha3">Khemaṃdisaṃ sañcaratīti loke</p>



<p class="gathalast">Abbhuggato tassa yaso pabandho; ()</p>



<p class="hangnum"><a name="para86"></a><span class="paranum">86</span>. <a name="O0.0526"></a></p>



<p class="gatha1"> Tīha’ṭṭhahi vijjāhi</p>



<p class="gatha2">Tipañcacaraṇehi’mehi sampantassa,</p>



<p class="gatha3">Vijjācaraṇa visuddhaṃ</p>



<p class="gathalast">Yasosarīraṃ virājate yāvajja ()</p>



<p class="bodytext">Iti medhānandābhidhānenayatinā viracite sakalakavijana hadayānandadānanidāne jinavaṃsadīpe santike nidāne bhagavato vijjācaraṇa sampannoti nāmapaññattiyāabhidheya paridīpo ekavīsatimo saggo.</p>



<p class="bodytext">Taṃkho pana <a name="O0.0527"></a> bhavantaṃ gotamaṃ evaṃ kalyāṇo kittisaddo abbhuggato itipi so bhagavā sugatoti.</p>



<p class="centered">Sobhanagamanattā sugatoti.</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Gamana māhu gatanti susobhanaṃ</p>



<p class="gatha2">Ariyamaggagatena sivaṃdisaṃ,</p>



<p class="gatha3">(Dutavilambita)tā’pagato gato</p>



<p class="gathalast">Itipi so sugato sugato siyā; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Gamana mācariyā ya manuttara-</p>



<p class="gatha2">Vibhavadaṃ pavadanti’ha sobhanaṃ,</p>



<p class="gatha3">Tadariyena gatena gato yato</p>



<p class="gathalast">Itipi so sugato sugato siyā; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Muni timaṇḍalachādanatapparo</p>



<p class="gatha2">Suparimaṇḍala mantaravāsakaṃ,</p>



<p class="gatha3">Kanakakattariyā sunivāsaye</p>



<p class="gathalast">Navadalaṃ kamalaṃ’va vikantayaṃ; ()</p>



<p class="hangnum"><a name="para4"></a><span class="paranum">4</span>. <a name="O0.0528"></a></p>



<p class="gatha1"> Kanakadāmavarena parikkhipaṃ</p>



<p class="gatha2">Paduma hattha mivo’pari bandhati,</p>



<p class="gatha3">Samuni thāvaravijjulatāsiri-</p>



<p class="gathalast">Musitacārikalebarabandhanaṃ; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Sirighaṇo ghanakañcanacetiye</p>



<p class="gatha2">Ratanakambalavattha mivā’hataṃ,</p>



<p class="gatha3">Taruṇabhānupabhāruṇacīvaraṃ</p>



<p class="gathalast">Sirisarīravare paṭisevati; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Samuni jālavinaddhamanohara-</p>



<p class="gatha2">Karatalehi sunīlamaṇippabhaṃ,</p>



<p class="gatha3">Upalapatta malaṅkurute yathā</p>



<p class="gathalast">Bhamaramamburuhehi sarovaro; ()</p>



<p class="hangnum"><a name="para7"></a><span class="paranum">7</span>. <a name="O0.0529"></a></p>



<p class="gatha1"> Vajati sobhana mindasarāsana-</p>



<p class="gatha2">Jaṭitajaṅgamameruriva’ñjase,</p>



<p class="gatha3">Samaṇamaṇḍanamaṇḍitaviggaho</p>



<p class="gathalast">Itipi so sugato sugato siyā; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Suragajo’riva nandanakānanā</p>



<p class="gatha2">Maṇiguhāya harī’va yugandharā,</p>



<p class="gatha3">Navaravinduri’vā’maravāpito</p>



<p class="gathalast">Samadahaṃsavaro’va’hinikkhamaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Vanaguhāditapovanato subhaṃ</p>



<p class="gatha2">Vajati nikkhamiyā’samarūpimā,</p>



<p class="gatha3">Nirupamassiriyā bhusa mullasaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para10"></a><span class="paranum">10</span>. <a name="O0.0530"></a></p>



<p class="gatha1"> Visaravipphuritā’mitaraṃsinā</p>



<p class="gatha2">Suparisekasuvaṇṇaraseni’va,</p>



<p class="gatha3">Vajati piñjarito vasudhambaraṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Karivaro’va karīhi purakkhato</p>



<p class="gatha2">Sakalapāpamalā’pagato sayaṃ,</p>



<p class="gatha3">Vajati vitamalehi nisevito</p>



<p class="gathalast">Itipi so sugato sugato siyā; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Asamabuddhavilāsalavena yo</p>



<p class="gatha2">Abhibhavaṃ sanarāmaravibbhamaṃ,</p>



<p class="gatha3">Paṭipathaṃ paṭipajjati sobhanaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para13"></a><span class="paranum">13</span>. <a name="O0.0531"></a></p>



<p class="gatha1"> Purimapacchimadakkhiṇavāmato</p>



<p class="gatha2">Pabhavadehapabhāhi pahāsayaṃ,</p>



<p class="gatha3">Ratana’sītimitaṃ vajate bhuvi</p>



<p class="gathalast">Itipi so sugato sugato siyā; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Nigamagāmapurisu ca cārikaṃ</p>



<p class="gatha2">Carati yo karuṇāparicāriko,</p>



<p class="gatha3">Amitasattamanoratha māvahaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Kumudapaṅkaja campakamālati-</p>



<p class="gatha2">Kusumavuṭṭhisuphassitaviggaho,</p>



<p class="gatha3">Vajati cārutaraṃ jalitiddhimā</p>



<p class="gathalast">Itipi so sugato sugato siyā; ()</p>



<p class="hangnum"><a name="para16"></a><span class="paranum">16</span>. <a name="O0.0532"></a></p>



<p class="gatha1"> Tagarakuṅkumalohita candana-</p>



<p class="gatha2">Surabhicuṇṇavikiṇṇamahāpathe,</p>



<p class="gatha3">Vajati gandhagajo viya sobhanaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Turiyarāva satānugatatthuti-</p>



<p class="gatha2">Padasatehi abhitthutasagguṇo,</p>



<p class="gatha3">Vajati haṃsavilāsitagāmiyo</p>



<p class="gathalast">Itipi so sugato sugato siyā; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Suranarādivilocanabhājana-</p>



<p class="gatha2">Pivitarūpavilāsasudhāraso,</p>



<p class="gatha3">Vajati sīhavijambhitavikkamo</p>



<p class="gathalast">Itipi so sugato sugato siyā; ()</p>



<p class="hangnum"><a name="para19"></a><span class="paranum">19</span>. <a name="O0.0533"></a></p>



<p class="gatha1"> Caraṇatāmarasassiribhārataṃ</p>



<p class="gatha2">Anadhivāsini’vā’vanikāminī,</p>



<p class="gatha3">Vajati tamhi pavedhati kampati</p>



<p class="gathalast">Itipi so sugato sugato siyā; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Sukhumakunthakipakilalikamakkhikā-</p>



<p class="gatha2">Makasakīṭapaṭaṅakga manuddayo,</p>



<p class="gatha3">Vajati yo aviheṭhaya mañjase</p>



<p class="gathalast">Itipi so sugato sugato siyā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Ṭhapitacakkavaraṅkitadakkhiṇa-</p>



<p class="gatha2">Caraṇa paṅkaja piñjaritañjaso,</p>



<p class="gatha3">Vajati yo paṭhamaṃ yadi nikkhipaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para22"></a><span class="paranum">22</span>. <a name="O0.0534"></a></p>



<p class="gatha1"> Anupalitta malehi samaṃ phusaṃ</p>



<p class="gatha2">Kamalakomalapādatalehi yo,</p>



<p class="gatha3">Vajati dhūtamalaṃ vasudhātalaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Bhavati bheritalaṃ’va pakasārita-</p>



<p class="gatha2">Caraṇatāmarasehi suduggamaṃ,</p>



<p class="gatha3">Avanatunnataṭhāna mapāvanī</p>



<p class="gathalast">Itipi so sugato sugato siyā; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Pathavitu’bbhavapaṅkajamuddhani</p>



<p class="gatha2">Ṭhapitakomalapādatalambujo,</p>



<p class="gatha3">Vajati reṇupisaṅgasubhaṅgimā</p>



<p class="gathalast">Itipi so sugato sugato siyā; ()</p>



<p class="hangnum"><a name="para25"></a><span class="paranum">25</span>. <a name="O0.0535"></a></p>



<p class="gatha1"> Vajati antamaso’palasakkharā</p>



<p class="gatha2">Sakalikākaṭhelā’pi sakaṇṭakā,</p>



<p class="gatha3">Apavajanti pathā dipaduttame</p>



<p class="gathalast">Itipi so sugato sugato siyā; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Nijapadaṃ atidura manuddharaṃ</p>



<p class="gatha2">Atisamīpa manikkhipa mañjase,</p>



<p class="gatha3">Vajati gopphakajānu maghaṭṭayaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para27"></a><span class="paranum">27</span>. <a name="O0.0536"></a></p>



<p class="gatha1"> Atilahuṃ sanikaṃ samitindriyo</p>



<p class="gatha2">Na carate carate jutiyu’jjalaṃ;</p>



<p class="gatha3">Bhuvi same visame asamo samaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Anavalokiya uddhamadhodisaṃ</p>



<p class="gatha2">Anudisañca catuddisa mañjase,</p>



<p class="gatha3">Vajati yo yugamatta mapekkhako</p>



<p class="gathalast">Itipi so sugato sugato siyā; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Timadabandhurasindhurakesarī-</p>



<p class="gatha2">Gativilāsaviḍambanavikkamo,</p>



<p class="gatha3">Vajati pādatalaṅka madassayaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para30"></a><span class="paranum">30</span>. <a name="O0.0537"></a></p>



<p class="gatha1"> Nirupamajjutiyā purisāsabho</p>



<p class="gatha2">Vasabharājaparājitavikkamo,</p>



<p class="gatha3">Vajati sañjanayaṃ janasammadaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Sūriyaraṃsi sameti pavāyati</p>



<p class="gatha2">Kusumagandhasugandhasamīraṇe,</p>



<p class="gatha3">Vajati tabbimalañjasamajjhago</p>



<p class="gathalast">Itipi so sugato sugato siyā; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Jaladharā purato jalabindavo</p>



<p class="gatha2">Naramarū kusumāti kirantipi,</p>



<p class="gatha3">Tadupasattarajamhi pathe vaje</p>



<p class="gathalast">Itipi so sugato sugato siyā; ()</p>



<p class="hangnum"><a name="para33"></a><span class="paranum">33</span>. <a name="O0.0538"></a></p>



<p class="gatha1"> Ruciracāmarachattadharāmarā-</p>



<p class="gatha2">Suranarehi’pi gacchati sakkato,</p>



<p class="gatha3">Garukato mahito patimānito</p>



<p class="gathalast">Itipi so sugato sugato siyā; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Yadi migindagajindaturaṅgama-</p>



<p class="gatha2">Migavihaṅgamanādasupūjito,</p>



<p class="gatha3">Vajati pupphavitānadharo sire</p>



<p class="gathalast">Itipi so sugato sugato siyā; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Nayanatoraṇacārutara’ñjase</p>



<p class="gatha2">Parilasanti gate jinakuñjare,</p>



<p class="gatha3">Sakasakā’bharaṇāni’pi pāṇinaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para36"></a><span class="paranum">36</span>. <a name="O0.0539"></a></p>



<p class="gatha1"> Bhavati acchariyabbhutamaṅgala-</p>



<p class="gatha2">Chaṇamahussavakeḷinirantaraṃ,</p>



<p class="gatha3">Tibhuvanaṃ sugate sugate pathe</p>



<p class="gathalast">Itipi so sugato sugato siyā; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Siva masaṅkhatadhātu manuttaraṃ</p>



<p class="gatha2">Paramasundaraṭhāna manāsavaṃ,</p>



<p class="gatha3">Vigatajātijarāmaraṇaṃ gato</p>



<p class="gathalast">Itipi so sugato sugato siyā; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Murajadundubhichidda mivo’pari</p>



<p class="gatha2">Nabhasi yāvabhavagga masaṃvuṭaṃ,</p>



<p class="gatha3">Vivaṭa kameti yadubbhavapaṅkaja-</p>



<p class="gathalast">Pamitiyā jinasaṅkha mapādise; ()</p>



<p class="hangnum"><a name="para39"></a><span class="paranum">39</span>. <a name="O0.0540"></a></p>



<p class="gatha1"> Yadapi maṇḍanabhumi subodhiyā</p>



<p class="gatha2">Acalaṭhāna manaññavalañjiyaṃ,</p>



<p class="gatha3">Lalitapiñjakalāpanibho yahiṃ</p>



<p class="gathalast">Vijayabodhi idāni’pi rājate; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Paṭhama mubbhava mantapabhaṅguraṃ</p>



<p class="gatha2">Vasumatīyuvatihadayopamaṃ,</p>



<p class="gatha3">Tada’pi kasundaraṭhāna mupāgato</p>



<p class="gathalast">Itipi so sugato sugato siyā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Yadapi bodhipadanti pavuccati</p>



<p class="gatha2">Ariyañāṇamihagga manuttaraṃ,</p>



<p class="gatha3">Yada’pi ñāṇa manāvaraṇaṃ tathā</p>



<p class="gathalast">Nikhilañeyyapathā’nativattanaṃ; ()</p>



<p class="hangnum"><a name="para42"></a><span class="paranum">42</span>. <a name="O0.0541"></a></p>



<p class="gatha1"> Purimajātisu pūritapārami-</p>



<p class="gatha2">Balavapaccayasantiparāyaṇo,</p>



<p class="gatha3">Tada’pi sundaraṭhāna mupāgato</p>



<p class="gathalast">Itipi so sugato sugato siyā; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Ariyamaggacatukkapahīṇakaṃ</p>



<p class="gatha2">Napunare’ti kilesagataṃ sataṃ,</p>



<p class="gatha3">Apunarāgamanaṃ sugato yato</p>



<p class="gathalast">Itipi so sugato sugato siyā; ()</p>



<p class="hangnum"><a name="para44"></a><span class="paranum">44</span>. <a name="O0.0542"></a></p>



<p class="gatha1"> Sumati suṭhugato paṇidhānato</p>



<p class="gatha2">Ppabhuti yāva jayāsanupāsanaṃ,</p>



<p class="gatha3">Tidasapāramiyo paripūrayaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Tadubhayantabhavābhavadiṭṭhiyo</p>



<p class="gatha2">Anupagamma gato hitamāvahaṃ,</p>



<p class="gatha3">Paṭipadāya hi suṭṭhutarāya yo</p>



<p class="gathalast">Itipi so sugato sugato siyā; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Rucirabhāratibhattutibhocatu-</p>



<p class="gatha2">Parisamajjhagato viyakesari,</p>



<p class="gatha3">Gadati vītabhayo giramāsabhiṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para47"></a><span class="paranum">47</span>. <a name="O0.0543"></a></p>



<p class="gatha1"> Surabhinā mukhatāmarase vacī-</p>



<p class="gatha2">Sucaritappabhavena subhāsitaṃ,</p>



<p class="gatha3">Gadati dhammasabhaṃ parivāsayaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Ratikaraṃ karavīkavirāvato</p>



<p class="gatha2">Paṭutaraṃ sutaraṃ sarasaṃ giraṃ,</p>



<p class="gatha3">Gadati sotarasaṃ parisattare</p>



<p class="gathalast">Itipi so sugato sugato siyā; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Gadati sabbavacīduritehi yo</p>



<p class="gatha2">Pavirato abhisandhiya bhindiya,</p>



<p class="gatha3">Avitathena tathañca kathaṃkathā</p>



<p class="gathalast">Itipi so sugato sugato siyā; ()</p>



<p class="hangnum"><a name="para50"></a><span class="paranum">50</span>. <a name="O0.0544"></a></p>



<p class="gatha1"> Thirakathaṃ nakadāvi visaṃvado</p>



<p class="gatha2">Gadati paccayikaṃ acalācalaṃ,</p>



<p class="gatha3">Parisago catusaccadaso sadā</p>



<p class="gathalast">Itipi so sugato sugato siyā; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Sahitabhinnajanesudayāparo</p>



<p class="gatha2">Anupadāniyameva’bhisandhiyaṃ,</p>



<p class="gatha3">Gadatiyovacanaṃpaṭigaṇhiyaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Piyakaraṃ sukumārataraṃ giraṃ</p>



<p class="gatha2">Sutisukhaṃ sugamaṃ hadayaṅgamaṃ,</p>



<p class="gatha3">Gadati nela manelagalaṃ yato</p>



<p class="gathalast">Itipi so sugato sugato siyā; ()</p>



<p class="hangnum"><a name="para53"></a><span class="paranum">53</span>. <a name="O0.0545"></a></p>



<p class="gatha1"> Vihitavāṇivilāsinisaṅgamo</p>



<p class="gatha2">Sumati sāmayikaṃ samayaṃ vidū,</p>



<p class="gatha3">Gadati bhuta pavatti manaññathā</p>



<p class="gathalast">Itipi so sugato sugato siyā; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Gadati ñeyyapadatthavido sadā</p>



<p class="gatha2">Janahitattha manatthapanūdanaṃ,</p>



<p class="gatha3">Gadita matthagataṃ ubhayatthadaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para55"></a><span class="paranum">55</span>. <a name="O0.0546"></a></p>



<p class="gatha1"> Sakalasaṅkhatadhammavimuttiyā</p>



<p class="gatha2">Gadati damma masaṅkhadhātuyā,</p>



<p class="gatha3">Ariyamaggaphalehi’pi nissitaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Vinayavādi vineyyajane yato</p>



<p class="gatha2">Vinayanattha manattanayatvitaṃ,</p>



<p class="gatha3">Vinayanissitakaṃ gadate kathaṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Hadayakosanidhānavatiṃ sadā</p>



<p class="gatha2">Sadupamaṃ pariyantavatiṃ kathaṃ,</p>



<p class="gatha3">Gadati mañjugado vadanaṃ varo</p>



<p class="gathalast">Itipi so sugato sugato siyā; ()</p>



<p class="hangnum"><a name="para58"></a><span class="paranum">58</span>. <a name="O0.0547"></a></p>



<p class="gatha1"> Muni rasaṅkuvitānanapaṅkajo</p>



<p class="gatha2">Purimameva giraṃ parisantare,</p>



<p class="gatha3">Gadati aṭṭhavidhaṅgikaka māsabhiṃ</p>



<p class="gathalast">Itipi so sugato sugato siyā; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Avitathaṃ vitathampi niratthaka-</p>



<p class="gatha2">Mapi kathaṃ suṇataṃ piya mappiyaṃ,</p>



<p class="gatha3">Nahivadanti kadāci tathāgatā</p>



<p class="gathalast">Itipi so sugato sugato siyā; ()</p>



<p class="hangnum"><a name="para60"></a><span class="paranum">60</span>. <a name="O0.0548"></a></p>



<p class="gatha1"> Avitthaṃ suṇataṃ pakiya mappiyaṃ</p>



<p class="gatha2">Abhivadantī sadatthasitaṃ kathaṃ,</p>



<p class="gatha3">Ya’dahivoharaṇe samayaññuno</p>



<p class="gathalast">Itipi so sugato sugato siyā; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Tāya tāya’bhisāvayaṃ janataṃ sakāya niruttiyā</p>



<p class="gatha2">Ehisāgatavādi gotamagottaketu tathāgato,</p>



<p class="gatha3">Mūlamāgadhibhāsayā gadate sabhaṃ kaparitosayaṃ</p>



<p class="gathalast">Tena so bhuvanattaye sugato siyāti suvissuto; ()</p>



<p class="hangnum"><a name="para62"></a><span class="paranum">62</span>. <a name="O0.0549"></a></p>



<p class="gatha1"> Lokaṃ lokappabhavaṃ</p>



<p class="gatha2">Lokanirodhañca lokamokkhūpāyaṃ,</p>



<p class="gatha3">Catubhī abhisamayehi</p>



<p class="gathalast">Nātho sammā gato tato so sugato; ()</p>



<p class="bodytext">Iti medhānandābhidhānena yatināna viracite sakalakavijana hadayānandadānanidāne jinavaṃsadīpe santikeka nidāne bhagavato sutagoti paññattiyā abhidheya paridīpo. Bāvīsatimo saggo.</p>



<p class="bodytext">Taṃkho pana <a name="O0.0550"></a> bhavantaṃ gotamaṃ evaṃ kalyāṇo kittisaddo abbhuggato. Itipiso bhagavā lokavidūti.</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Tassa sa (dodhaka) lakkhaṇacāru-</p>



<p class="gatha2">Cakkavara’ṅkitapādatalassa,</p>



<p class="gatha3">Lokavidū’tipi yāva bhavaggā</p>



<p class="gathalast">Ekasilokaravo udapādi; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Lakkhaṇamūlanirodhanirodho-</p>



<p class="gatha2">Pāyavasena paki lokakamasesaṃ,</p>



<p class="gatha3">Yo paṭivijjhi tilokahito kagho</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Lokamidheva kalebaramatte</p>



<p class="gatha2">Lokanidānanirodhamavedi,</p>



<p class="gatha3">Lokanirodhakaraṃka paṭipattiṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para4"></a><span class="paranum">4</span>. <a name="O0.0551"></a></p>



<p class="gatha1"> Lokamahambudhipāragu satta-</p>



<p class="gatha2">Saṅkhatabhājanalokapabhedaṃ,</p>



<p class="gatha3">So bhagavā’navasesamavedi</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> So hi bhavābhavadaṭṭhisabhāva-</p>



<p class="gatha2">Ñāṇanulomikakhantipabhedaṃ,</p>



<p class="gatha3">Āsayadhamma mabujjhi pajānaṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para6"></a><span class="paranum">6</span>. <a name="O0.0552"></a></p>



<p class="gatha1"> Pātubhavaṃ sati kāraṇalābhe</p>



<p class="gatha2">Sattavidhānusayampi janānaṃ,</p>



<p class="gatha3">So paṭivijjhi vicaṭṭitaloko</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Rajjanadussanamuyhanasaddhā-</p>



<p class="gatha2">Buddhivitakkavimissavasena,</p>



<p class="gatha3">So caritaṃ paṭivijjhi pajānaṃ</p>



<p class="gathalast">Lokavidūti pavuccati tasmā, ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Hīnapaṇīta’dhimuttivasena</p>



<p class="gatha2">Dubbidhameva’dhimutti mavedi,</p>



<p class="gatha3">Lokaniruttivido janatāya</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para9"></a><span class="paranum">9</span>. <a name="O0.0553"></a></p>



<p class="gatha1"> Apparajakkha manussadapāpaṃ</p>



<p class="gatha2">Ussadapāpa muḷārarajakkhaṃ,</p>



<p class="gatha3">Dubbidhalokamabujjhi yatoso</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Indriyapubbaparopariyatti-</p>



<p class="gatha2">Ñāṇapabho tikhiṇindriyalokaṃ,</p>



<p class="gatha3">So paṭivijjhika mudindriyalokaṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Vaṭṭavivaṭṭapatiṭṭha masādhu-</p>



<p class="gatha2">Sādhusabhāvagataṃ bhagavā so,</p>



<p class="gatha3">Dvāktike’taraloka mavedi</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para12"></a><span class="paranum">12</span>. <a name="O0.0554"></a></p>



<p class="gatha1"> Sādhupasatthasadattaniyāmaṃ</p>



<p class="gatha2">Ñāpayituṃ sukarāsukarampi,</p>



<p class="gatha3">Sattanikāyamavedi yato so</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Kammakilesavipākavibandha-</p>



<p class="gatha2">Muttyavimuttigate paṭivijjhi,</p>



<p class="gatha3">Bhabbajaneya mabhabbajane so</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Nipphalatāya navuttamananta-</p>



<p class="gatha2">Sattapamāṇa manāvaraṇena,</p>



<p class="gatha3">Ñāṇabalena sayaṃ viditaṃhi</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para15"></a><span class="paranum">15</span>. <a name="O0.0555"></a></p>



<p class="gatha1"> Vuttanayeni’ha so muni satta-</p>



<p class="gatha2">Lokamanekavidhaṃ paṭivijjhi</p>



<p class="gatha3">Sattanikāyasarojavane’ṇo</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Paccayasaṇṭhitikaṃ paṭivijjhi</p>



<p class="gatha2">Saṅkhatalokamasaṅkhatadassi,</p>



<p class="gatha3">Ekavidhampyavaropitaloko</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Ruppaṇalakkhaṇato’khilarūpaṃ</p>



<p class="gatha2">Nāmasalakkhaṇato catunāmaṃ,</p>



<p class="gatha3">Dubbidhaloka mavedi munindo</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para18"></a><span class="paranum">18</span>. <a name="O0.0556"></a></p>



<p class="gatha1"> Lokahito sukhadukkhamupekkhā-</p>



<p class="gatha2">Vedayitattikato suvibhattaṃ,</p>



<p class="gatha3">So bhagavā kapaṭivijjhi tilokaṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Pañcavidhaṃka muni bandhavasenā-</p>



<p class="gatha2">Hāravasena catubbidhalokaṃ,</p>



<p class="gatha3">Lokapadīpanibho paṭivijjhi</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Advayavādi saḷāyatanākhya-</p>



<p class="gatha2">Chabbidhalokamavedi jino so,</p>



<p class="gatha3">Sattavidhampi manaṭṭhitilokaṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para21"></a><span class="paranum">21</span>. <a name="O0.0557"></a></p>



<p class="gatha1"> Lābhapabhutika maṭṭhavidhampi</p>



<p class="gatha2">Lokasabhāvamavedi yato so,</p>



<p class="gatha3">Sakyamunī navasantanivāse</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> So dasabārasadhā’yatanānaṃ</p>



<p class="gatha2">Bhedavasena tilokapadīpo,</p>



<p class="gatha3">Lokamavedi tilakkhaṇavedī</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Dhātuvasena yato suvibhattaṃ</p>



<p class="gatha2">Loka matha’ṭṭhadasapparimāṇaṃ,</p>



<p class="gatha3">Saṅkhatalokabhido paṭivijjhi</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para24"></a><span class="paranum">24</span>. <a name="O0.0558"></a></p>



<p class="gatha1"> So maṇikañcanarūpiyamuttā-</p>



<p class="gatha2">Saṅkhapavālasilākaṭhalādiṃ,</p>



<p class="gatha3">Lokamavedi atindriyabaddhaṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Rukkhalatāphalapallavapatta-</p>



<p class="gatha2">Pupphapakarāgapabhedavasena,</p>



<p class="gatha3">So sukhumantaralokamavedi</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Yattakamevu’tujaṭṭhakalāpa-</p>



<p class="gatha2">Rapagataṃ ihabhājanaloke,</p>



<p class="gatha3">Vijjati tampaṭivijjhi asesaṃ</p>



<p class="gathalast">Lokavidūti pavuccati tasmā; ()</p>



<p class="hangnum"><a name="para27"></a><span class="paranum">27</span>. <a name="O0.0559"></a></p>



<p class="gatha1"> So bhagavā himavatta pamāṇaṃ</p>



<p class="gatha2">Aṭṭhamahānirayādi pamāṇaṃ,</p>



<p class="gatha3">Nāgasupaṇṇavimāna pamāṇaṃ</p>



<p class="gathalast">Brahmasurāsuraloka pamāṇaṃ; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Paṃsujalānilabhumi pamāṇaṃ</p>



<p class="gatha2">Dīpasavantisamudda pamāṇaṃ,</p>



<p class="gatha3">Merumahidharakūṭa pamāṇaṃ</p>



<p class="gathalast">Kappatarūravicanda pamāṇaṃ; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Paccayasaṅkhatadhammasamuhaṃ</p>



<p class="gatha2">Bhājanalokagataṃ sakalampi,</p>



<p class="gatha3">Uddhamadhotiriyaṃpaṭivijjhi</p>



<p class="gathalast">Lokavidūti pavuccatitasmā; ()</p>



<p class="hangnum"><a name="para30"></a><span class="paranum">30</span>. <a name="O0.0560"></a></p>



<p class="gatha1"> Lokālokakaro tilokatilakoso sattalokaṃ imaṃ</p>



<p class="gatha2">Bujjhitthā’nusayāsayādividhinā saṅkhāralokaṃ tathā,</p>



<p class="gatha3">Āhārādipamāṇatādividhinā okāsalokaṃ yato</p>



<p class="gathalast">Tasmā lokavidūti vuccati jino saṅkhāraloka’ntago; ()</p>



<p class="bodytext">Itimedhānandābhidhānena yatinā viracite sakalakavijana hadayānandadānanidāne jinavaṃsadīpe santikenidāne bhagavatolokavidūti nāmapaññattiyā abhidheyaparidīpo tevīsatimosaggo.</p>



<p class="bodytext">Taṃkho pana <a name="O0.0561"></a> bhavantaṃ gotamaṃ evaṃ kalyāṇo kittisaddo abbhuggato itipi so bhagavā anuttaro purisadammasārathīti.</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Abhāvato paramatarassa kassaci</p>



<p class="gatha2">Janassa sagguṇavisarehi attanā,</p>



<p class="gatha3">Samāsanibbacananayena so muni</p>



<p class="gathalast">Anuttaro sasi (rucirā)’nanambujo; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Tathāhi so narahari sīlasampadā-</p>



<p class="gatha2">Guṇeni’maṃ abhibhavate sadevakaṃ,</p>



<p class="gatha3">Samādhinā varamatiyā vimuttiyā</p>



<p class="gathalast">Vimuttidassanaguṇasampadāyapi; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Yato navijjati adhisīlasampadā-</p>



<p class="gatha2">Samādhidhipabhutiguṇehi tassamo,</p>



<p class="gatha3">Kutonu vijjati’ha taduttarītaro</p>



<p class="gathalast">Siyā tatopya’ya masamo mahāmuti; ()</p>



<p class="hangnum"><a name="para4"></a><span class="paranum">4</span>. <a name="O0.0562"></a></p>



<p class="gatha1"> Nirūpamo asamamunīhi somuni</p>



<p class="gatha2">Yato samo asamasamo siyā tato,</p>



<p class="gatha3">Tathāgatassi’ha dutiyassa kassaci</p>



<p class="gathalast">Abhāvato adutiyako tathāgato; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Yato navijjati paṭimāpi tassamā</p>



<p class="gatha2">Samo tadā’samatanusampadāyapi,</p>



<p class="gatha3">Sahāyako nahi paṭividdhabodhiyā</p>



<p class="gathalast">Tato yamappaṭima’sahāyako muni; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Kalebarenapi abhirūpahārinā</p>



<p class="gatha2">Guṇehi tappaṭisamapuggalo nahi,</p>



<p class="gatha3">Nacatthi pāvacanavibhāgakapakpane</p>



<p class="gathalast">Sayaṃ vinā bhuvi paṭibhāgapuggalo; ()</p>



<p class="hangnum"><a name="para7"></a><span class="paranum">7</span>. <a name="O0.0563"></a></p>



<p class="gatha1"> Anaññagocaravarabodhisiddhiyā</p>



<p class="gatha2">Sa’haṃ sayambhuti paṭipuggalonahi,</p>



<p class="gatha3">Paṭiññamappayitu malaṃ sayaṃ vinā,</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Sudantapuggaladamitabbapuggale</p>



<p class="gatha2">Dameti sārayati adantapuggale,</p>



<p class="gatha3">Yato jino vinayanupāyakovido</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para9"></a><span class="paranum">9</span>. <a name="O0.0564"></a></p>



<p class="gatha1"> Yathā haye mudukaguṇekhana sārathi</p>



<p class="gatha2">Tathāgato sugatikathāya dhammiyā,</p>



<p class="gatha3">Dameti sārayati tathā tathāgate</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Yathā haye pharusaguṇena sārathi</p>



<p class="gatha2">Apāyatajjanavidhinā tathāgato,</p>



<p class="gatha3">Dameti sārayati tathā tathāgate</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Adammiye mudupharusena sārathi</p>



<p class="gatha2">Yathā’bhimārayati tathā tathāgato,</p>



<p class="gatha3">Jahātya’novadiya nacānusāsiya</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para12"></a><span class="paranum">12</span>. <a name="O0.0565"></a></p>



<p class="gatha1"> Karī’bhidhāvati damakena sārito</p>



<p class="gatha2">Puratthimādisu disameva kevalaṃ,</p>



<p class="gatha3">Anuttarena hi naradammasārathi-</p>



<p class="gathalast">Jinena sāritapurisānatādisā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Nisajja katthaci sayanāsanamhi te</p>



<p class="gatha2">Disāsu aṭṭhasu atisaṅakgacārino,</p>



<p class="gatha3">Vidhāvare turitamanuttaraṃ disaṃ</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Patiṭṭhite muni’radhisīlasikkhayā</p>



<p class="gatha2">Vasī’nusāsiya adhicittasikkhayā,</p>



<p class="gatha3">Yathārahaṃ damayati bhabbapuggale</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para15"></a><span class="paranum">15</span>. <a name="O0.0566"></a></p>



<p class="gatha1"> Samāhite muni radhicittasikkhayā</p>



<p class="gatha2">Vipassanāya’pi samaṇe’nusāsiya,</p>



<p class="gatha3">Yathārahaṃ damayati bodhanārahe</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Tathuparūpari paṭivedhapattiyā</p>



<p class="gatha2">Yathākkamaṃ anariyasekkhapuggale,</p>



<p class="gatha3">Dameti so vinayati lokanāyako</p>



<p class="gathalast">Anuttaro’tipi naradammasārathi ()</p>



<p class="hangnum"><a name="para17"></a><span class="paranum">17</span>. <a name="O0.0567"></a></p>



<p class="gatha1"> Vineyyabandhavamanakundacandimā</p>



<p class="gatha2">Vinesi kosalamagadhādhipādayo,</p>



<p class="gatha3">Anekakhattiyapurise vināyako</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Kudiṭṭhikuñjarahari kūṭadantabhu</p>



<p class="gatha2">Surādibhūsurapurise vibhāvino</p>



<p class="gatha3">Jināsabho vinayi yato’nusāsiya</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Upālināmikapamukhe durāsade</p>



<p class="gatha2">Vināyako gahapatipaṇḍite puthu</p>



<p class="gatha3">Vinesi so upanayanakkhame yato</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para20"></a><span class="paranum">20</span>. <a name="O0.0568"></a></p>



<p class="gatha1"> Asaccadiṭṭhikamapi saccakavhayaṃ</p>



<p class="gatha2">Anaññavenayikanigaṇṭhanāyakaṃ</p>



<p class="gatha3">Vinesi tappabhutidigambare jino</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Jināsabho sabhiyasubhaddasaññino</p>



<p class="gatha2">Tappassino timisabhido sadhammiyā</p>



<p class="gatha3">Kathāyi’tobahi samaṇepi sikkhayi</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Damesi somuni uruvelakassapa-</p>



<p class="gatha2">Gayādikassapajaṭilādike yato,</p>



<p class="gatha3">Jaṭādhare vijaṭitajālinījaṭo</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para23"></a><span class="paranum">23</span>. <a name="O0.0569"></a></p>



<p class="gatha1"> Pahāṇasaṃvaravinayuttaro muni</p>



<p class="gatha2">Anekakhattiyasamaṇepi sāsane,</p>



<p class="gatha3">Vinesi sārathiriva uttaruttariṃ</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Manussasoṇitapisitāsanehi so</p>



<p class="gatha2">Vinesi pīvarajaṭharaṃ nisācaraṃ,</p>



<p class="gatha3">Sughoramānavaka manekarakkhase</p>



<p class="gathalast">Anuttaro’tipi naradammasārathi, ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Vināyako suvinayi rāhunāmikaṃ</p>



<p class="gatha2">Mahattabhāvika masurādhipaṃ yato,</p>



<p class="gatha3">Surādhipappabhutisure tathā’sure</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para26"></a><span class="paranum">26</span>. <a name="O0.0570"></a></p>



<p class="gatha1"> Pajāpatiṃ nikhilapajānukampako</p>



<p class="gatha2">Bakābhidhānikampi tucchaladdhikaṃ,</p>



<p class="gatha3">Vinesi so naditaranīrajāsane</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Kasaṅkusehi’pi avineyyake yato</p>



<p class="gatha2">Tiracchajātikapurise narāsabho,</p>



<p class="gatha3">Vinesi so tisaraṇasilasaṃvare</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Kapolasecanamadakaṇṇacāmaraṃ</p>



<p class="gatha2">Hutāsanāsanirivabhiṃsanaṃ yato,</p>



<p class="gatha3">Damesi māraji dhanapālakuñjaraṃ</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para29"></a><span class="paranum">29</span>. <a name="O0.0571"></a></p>



<p class="gatha1"> Vinesi somuni himavantavāsinaṃ</p>



<p class="gatha2">Patāpapajjala mapalālabhoginaṃ,</p>



<p class="gatha3">Kharaṃ bhayaṅakkara maravālabhoginaṃ</p>



<p class="gathalast">Anuttaro’tipi naradammasārathi; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Nando’panandu’ragapatiṃ mahodara-</p>



<p class="gatha2">Cūlodaroragapamukhe ca nibbise,</p>



<p class="gatha3">Dhumassikhā’nalasikhabhogīno akā</p>



<p class="gathalast">Tenā’pyanuttaranaradammasārathi; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Damanupāyakovido hi bodhaneyyabandhave</p>



<p class="gatha2">Ariyamaggavīthibhāsuraṃ varaṃ sivamapakuraṃ,</p>



<p class="gatha3">Paṭipadārathena sārayi yatheva sārathi</p>



<p class="gathalast">Purisadammasārathiti vuccate anuttaro; ()</p>



<p class="bodytext">Itimedhānandābhidhānena yatinā varacite sakalakavijana hadayānanda dānanidāne jinavaṃsadīpe santikenidāne bhagavato anuttaro purisadammasārathīti nāma paññattiyā abhidheya paridīpo catubbīsatimosaggo.</p>



<p class="bodytext">Taṃkho pana <a name="O0.0573"></a> bhavantaṃ gotamaṃ evaṃ kalyāṇekitti saddo abbhuggato itipi sobhagavā satthā devamanussānaṃti.</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Kantāraṃ kharatakkaraṃ nirudakaṃ kattāramotārimaṃ</p>



<p class="gatha2">Kantāraṃ migarājakuñjaramahā (saddulavikkīḷitaṃ),</p>



<p class="gatha3">Kantāraṃ avatārabhurijanataṃ yo satthavāho sudhi</p>



<p class="gathalast">Tāretvā nayate dayāparavaso khemantabhumiṃ yathā; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Iccevaṃkaruṇānidhānahadayo saṃsāradukkhāture</p>



<p class="gatha2">Satte jātijarāvikāramaraṇassokādikantārato,</p>



<p class="gatha3">Tāretvā dasasaṃkilesagahanā pāpesi khemaṃpuraṃ</p>



<p class="gathalast">Tasmā satthupasatthakittivisaro satthā’ti sampattharī; ()</p>



<p class="hangnum"><a name="para3"></a><span class="paranum">3</span>. <a name="O0.0574"></a></p>



<p class="gatha1"> Atthā’natthavicāraṇā’ticaturo lokuttaratthena’pi</p>



<p class="gatha2">Yasmā sāsati lokiyena ubhayena’tthenalokaṃ imaṃ,</p>



<p class="gatha3">Sabrahmaṃ sanarāmaraṃ sasamaṇaṃ sabrāhmaṇaṃ yohi so</p>



<p class="gathalast">Satthā’tveva pasatthakittinikaro satthāramabbhuggato; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Bhītiṃ jātijarārujādikasiraṃ nissāya jātaṃhi yo</p>



<p class="gatha2">Satthā satthadharorivā’rivisaraṃ nikkhittasattho sadā,</p>



<p class="gatha3">Sattānaṃ tasasate vihiṃsati dhiyā siddhatthasāro tato</p>



<p class="gathalast">So satthā’ti yasosarīrasurabhī lokattayaṃ vyāpayī; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Lokatthābhirato anatthavirato jātyādikantārato</p>



<p class="gatha2">Uttāretica satthavāhasadiso yo atthadhammenavā,</p>



<p class="gatha3">Satte sāsati hiṃsatī’ti janatāsantānajātaṃ bhayaṃ</p>



<p class="gathalast">Vuttā’nvatthavasena sohibhagavā satthāti vaṇṇīyate; ()</p>



<p class="bodytext">Taṃkho panabhavantaṃ <a name="O0.0575"></a> gotamaṃ evaṃkalyāṇe kittisaddo abbhuggato itipiso bhagavā buddhoti.</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Yo saṅkhāravikāralakkhaṇaparosaṅkhārapaññattisu</p>



<p class="gatha2">Ñeyyatthesva’nanussutesu purimaṃ cattāri saccāni’pi,</p>



<p class="gatha3">Bujjhitvā’cariyopadesarahito tattheva sabbaññutaṃ</p>



<p class="gathalast">Patto ñāṇabalesu pāpuṇi vasībhāvaṃ sayamabhuka sayaṃ; ()</p>



<p class="hangnum"><a name="para7"></a><span class="paranum">7</span>. <a name="O0.0576"></a></p>



<p class="gatha1"> Bodhetā’ti pajāya nibbacanato saccāni so bujjhitā</p>



<p class="gatha2">Saccānīti’pi saccavādi bhagavāka nissesañeyyassapi,</p>



<p class="gatha3">Matyā bujjhanasattiyā mahatiyā yasmā samaṅakgī tato</p>



<p class="gathalast">Buddho nāmasiyāti kittivisaro tambuddhamabbhuggato; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Yesaṃja bodhanavasattiyā sumatiyā cā’naññaneyyo sayaṃ</p>



<p class="gatha2">Buddhattā ca yathāvikāsapadumaṃ so bujjhanaṭṭhenapi,</p>



<p class="gatha3">Nānābuddhaguṇassa vissavanato buddhoti suddhodanī</p>



<p class="gathalast">Abbhuggañchi tibuddhakhettabhavane taṃkittigītassaro; ()</p>



<p class="hangnum"><a name="para9"></a><span class="paranum">9</span>. <a name="O0.0577"></a></p>



<p class="gatha1"> Rāgassādhigataggamaggamatiyā dosassa mohassapi</p>



<p class="gatha2">Chinnattā ca samulaghātamakhilakelasārivaggassapi,</p>



<p class="gatha3">So khīṇāsavatāya copadhipariccāgena buddhotyayaṃ</p>



<p class="gathalast">Uccāriyati cārikittiracanā viññūhi yāvajjapi; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Dhammassāmi yathā pabuddhapuriso okkantaniddakkhayā</p>



<p class="gatha2">Nājjho’tiṇṇakilesamiddhavidhamā bodhāpito kenaci,</p>



<p class="gatha3">Buddhambhojatibhānano hī bhagavā sāmaṃ pabuddho yato</p>



<p class="gathalast">Buddhonāmasiyāti tabbhavayasoghoso vibhusāyate; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Gatyatthāvagamatthadhātusamatāsabbhāvato vā gato</p>



<p class="gatha2">Yenekāyanamaggamuggamatimā eko, hīsambujjhīso,</p>



<p class="gatha3">Sambodhiṃ jayabodhimūlamupago sattuttaro’nuttaraṃ</p>



<p class="gathalast">Buddhotī’dha jagattaye nijayaso yāvajja vijjumbhate; ()</p>



<p class="hangnum"><a name="para12"></a><span class="paranum">12</span>. <a name="O0.0578"></a></p>



<p class="gatha1"> Khīṇattā paramāya maggamatiyā dubbuddhiyā buddhiyā</p>



<p class="gatha2">Laddhattāpi kaanuttaruttaraguṇālaṅakkārasāmaggiyā,</p>



<p class="gatha3">So sambodhiparāyaṇo sirighaṇo buddhoti suddhodanī</p>



<p class="gathalast">Lokambhodhimalaṅkari nijayasokallolamālāhi’maṃ; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Sambuddho’ti’mināpadena munino saccāvabodhāvahaṃ</p>



<p class="gatha2">Ñāṇaṃ tappaṭivedhañāṇa managhaṃ nā’ññehisādhāraṇaṃ,</p>



<p class="gatha3">Buddho’tī’dha padena satthu karuṇāpubbaṅakgamaṃ desanā-</p>



<p class="gathalast">Ñāṇaṃ ñeyyapadatthabodhanakaraṃ ñāṇañca dassiyate; ()</p>



<p class="hangnum"><a name="para14"></a><span class="paranum">14</span>. <a name="O0.0579"></a></p>



<p class="gatha1"> Taṃ sabbaññutañāṇathomanavasā sammādisambuddhi’ti-</p>



<p class="gatha2">Saddassā’riyamaggakittanavasā buddhotisaddassaca,</p>



<p class="gatha3">Yogo’pe’tthakato’tya’bhāsi vibudho so dhamma pālābhidho</p>



<p class="gathalast">Buddhānussativaṇṇanāvivaraṇe viññātasatthāgamo; ()</p>



<p class="bodytext">Itimedhānandābhidhānena yatinā viracite sakalakavijana hadayānandadānanidāne jinavaṃsadīpe santikenidāne satthādevamanussānaṃ buddhoti nāmapaññattīnaṃ abhidheya paridīpo pañcavīsatimo saggo.</p>



<p class="bodytext">Taṃkho pana <a name="O0.0580"></a> bhavantaṃ gotamaṃ evaṃ kalyāṇe kittisaddo abbhuggato itipi sobhagavā bhagavāti.</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Kavibhāratipaddhatichandasi ta-</p>



<p class="gatha2">Gguṇathomana (toṭaka) vutya’bhavi,</p>



<p class="gatha3">Bhagavā’ti vibhattapadatthavatī</p>



<p class="gathalast">Madhurā suṇataṃ surataṃ madhurā; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Adhisīlasamādhimatippabhuti-</p>



<p class="gatha2">Guṇarāsivisiṭṭhatarassa tato,</p>



<p class="gatha3">Bhagavā’ti sadevamanussapajā-</p>



<p class="gathalast">Pavarassa sagāravanāma’midaṃ; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Bhagavāvacanena pavuccati yo</p>



<p class="gatha2">Saniruttinayo vacanatthavaro,</p>



<p class="gatha3">Sa’hi gāravaseṭṭhavisiṭṭhataro</p>



<p class="gathalast">Bhagavāti nimittakanāmamidaṃ; ()</p>



<p class="hangnum"><a name="para4"></a><span class="paranum">4</span>. <a name="O0.0581"></a></p>



<p class="gatha1"> Paripācitasañcitapāramitā-</p>



<p class="gatha2">Mitabhāgya manuttariyu’ttariyaṃ,</p>



<p class="gatha3">Yadi vijjati’massa anaññasamaṃ</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Yadi mārabalaṃ pabalaṃ sakalaṃ</p>



<p class="gatha2">Kadalī dviradoriva tālavanaṃ,</p>



<p class="gatha3">Asanī’va kilesamabhañji tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Yadi bhaggamakā’khilalobhamapā-</p>



<p class="gatha2">Khiladosamapā’khilamohamapi,</p>



<p class="gatha3">Viparītamanokaṇañca tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para7"></a><span class="paranum">7</span>. <a name="O0.0582"></a></p>



<p class="gatha1"> Yadi kodhu’panāha musuyanama-</p>



<p class="gatha2">Cchariyaṃ ahirikkanirottapanaṃ,</p>



<p class="gatha3">Api makkhapalāsa mabhañji bhavā-</p>



<p class="gathalast">Bhavadiṭṭhi manajjava’maddavataṃ; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Kharaphārusatā karaṇuttariyaṃ</p>



<p class="gatha2">Yadi māna’bhimāna’pamādamadaṃ,</p>



<p class="gatha3">Saṭhaphārusatā karaṇuttariyaṃ</p>



<p class="gatha2">Saṭhamāyamabhañji’ti mohajaṭaṃ</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para9"></a><span class="paranum">9</span>. <a name="O0.0583"></a></p>



<p class="gatha1"> Tividhā’kusalaṃ tividhabbisamaṃ</p>



<p class="gatha2">Tivitakkatimūlatisaññamapi,</p>



<p class="gatha3">Timalaṃ tipapañca mabhañji tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para10"></a><span class="paranum">10</span>. <a name="O0.0584"></a></p>



<p class="gatha1"> Caturogha catubbidhayoga catu-</p>



<p class="gatha2">Bbidhagantha catubbidhagāha mapi,</p>



<p class="gatha3">Caturāsavadhamma mabhañjitato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Vinibaddha manokhīla nīvaraṇā-</p>



<p class="gatha2">Nya’bhīnandanamaccariyāni tato,</p>



<p class="gatha3">Yadi pañcavidhāni’pi bhaggamakā</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para12"></a><span class="paranum">12</span>. <a name="O0.0585"></a></p>



<p class="gatha1"> Chavivādapadāni’pi sattavidhā-</p>



<p class="gatha2">Nusayehi kusitakavatthu’mato,</p>



<p class="gatha3">Ya mabhañji’tarāti’pi aṭṭhavidhaṃ</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para13"></a><span class="paranum">13</span>. <a name="O0.0586"></a></p>



<p class="gatha1"> Navadhā’layamula mabhañji tathā</p>



<p class="gatha2">Dasadhā’kusalaṃ dasakammapathaṃ,</p>



<p class="gatha3">Sakalāni kudiṭṭhigatāni tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para14"></a><span class="paranum">14</span>. <a name="O0.0587"></a></p>



<p class="gatha1"> Pariḷāhadaraṃ vividha’ddhasataṃ</p>



<p class="gatha2">Bhavakanettivicāra mahañji tato,</p>



<p class="gatha3">Satamattasahassakilesagataṃ</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Aṇimā laghimā mahimā vasitā-</p>



<p class="gatha2">Pabhuti’ssariya’ṭṭhabhagehi yato,</p>



<p class="gatha3">Subhagehi samaṅakgībbhūva tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Aṇuno nanuno’ nanunokaraṇaṃ</p>



<p class="gatha2">Karaṇaṃ lahuno’lahuno aṇimā,</p>



<p class="gatha3">Laghimā mahimā mahimākaraṇaṃ</p>



<p class="gathalast">Karaṇaṃ vasitā vasitāya tahiṃ; ()</p>



<p class="hangnum"><a name="para17"></a><span class="paranum">17</span>. <a name="O0.0588"></a></p>



<p class="gatha1"> Saya micchitaṭhāna mupāgamanaṃ</p>



<p class="gatha2">Lahu vicchitakāriyasādhanatā,</p>



<p class="gatha3">Abhipatti pakamya masesavasī-</p>



<p class="gathalast">Karaṇe’sikatā paramissaratā; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Nabhasā padasā gamanādivasā</p>



<p class="gatha2">Vajato pariniṭṭhitakāriyatā,</p>



<p class="gatha3">Nijakāma’vasāyikatātiyahiṃ-</p>



<p class="gathalast">Paramissariyākhyabhagā’ṭṭhavidhā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Catumagga catupphalasantipadā-</p>



<p class="gatha2">Riyadhammasamuhabhagehi yuto,</p>



<p class="gatha3">Vinalīkatapāpamalehi tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para20"></a><span class="paranum">20</span>. <a name="O0.0589"></a></p>



<p class="gatha1"> Caraṇadiguṇa’tisayādhigatā-</p>



<p class="gatha2">Samakittisarīrabhageta yuto,</p>



<p class="gatha3">Bhuvanattayavipphuritena tato</p>



<p class="gathalast">Bhagavāti pavuccati so bhagavā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Janalocananīharaṇāya nirū-</p>



<p class="gatha2">Pama rūpasarīragatāya tato,</p>



<p class="gatha3">Nikhilāvayavassiriyā sabito</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Abhipatthita micchita mattahitaṃ</p>



<p class="gatha2">Parasattahitampi samijjhati yaṃ,</p>



<p class="gatha3">Iti tādisakāmabhagena yuto</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para23"></a><span class="paranum">23</span>. <a name="O0.0590"></a></p>



<p class="gatha1"> Yadanuttariyena ca pāramitā-</p>



<p class="gatha2">Vīriyena payattabhagena yuto,</p>



<p class="gatha3">Garubhāvapadappabhavena tato</p>



<p class="gathalast">Bhagavā’ti pavuccati so bhagavā;</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Paramissariyāyamadhammayaso-</p>



<p class="gatha2">Sirikāmapayattabhāgā chayime,</p>



<p class="gatha3">Yadi yassa jinassa bhavanti tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Subhagena anaññasamena nirū-</p>



<p class="gatha2">Pamarūpavilāsabhagena yuto,</p>



<p class="gatha3">Satapuññasamujjalitena tato</p>



<p class="gathalast">Bhagavāti pavuccati so bhagavā; ()</p>



<p class="hangnum"><a name="para26"></a><span class="paranum">26</span>. <a name="O0.0591"></a></p>



<p class="gatha1"> Nijadhamsasarīravibhūti yathā</p>



<p class="gatha2">Nijarūpasariravibhūti tathā,</p>



<p class="gatha3">Iha vuccati bhaggasubhāgyamiti</p>



<p class="gathalast">Api tehi samaṅgi jino bhagavā; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Kusalādipadehi vibhattamakā’-</p>



<p class="gatha2">Yatanādivasena ca bandhavasā,</p>



<p class="gatha3">Vata dhammasamuhasabhāva mato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Catudhā catudhā catudhā catudhā</p>



<p class="gatha2">Catusaccadaso’riyasaccampi,</p>



<p class="gatha3">Vibhajī vibhajī vibhajī vibhajī</p>



<p class="gathalast">Bhagavā’ti pavuccati so bhagavā; (Yamakabandhanaṃ)</p>



<p class="hangnum"><a name="para29"></a><span class="paranum">29</span>. <a name="O0.0592"></a></p>



<p class="gatha1"> Yadi dibbavihāra masevi bhaji</p>



<p class="gatha2">Surajeṭṭhavihāra manaññasamaṃ,</p>



<p class="gatha3">Ariyañcavihāra manaññasamaṃ,</p>



<p class="gatha2">Ariyañca vihāra masevi tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para30"></a><span class="paranum">30</span>. <a name="O0.0593"></a></p>



<p class="gatha1"> Yadi kāyavivekasukhaṃ abhajī</p>



<p class="gatha2">Bhaji cittavivekasamādhisukhaṃ,</p>



<p class="gatha3">Upadhīhi vivekaka masevi tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Bhaji vaṭṭagatañca vivaṭṭagataṃ</p>



<p class="gatha2">Saya muttarimānusadhamma mapi,</p>



<p class="gatha3">Tividhañahi vimokkha masevi tato</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para32"></a><span class="paranum">32</span>. <a name="O0.0594"></a></p>



<p class="gatha1"> Punarāgamanāvaraṇena bhave</p>



<p class="gatha2">Bhavanettisamañña midaṃ gamanaṃ,</p>



<p class="gatha3">Yadi vantamakā’riyamaggamukho</p>



<p class="gathalast">Bhagavā’ti pavuccati so bhagavā; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Bhagavā’ti visiṭṭha’bhidhānamimaṃ</p>



<p class="gatha2">Na’ca mātupituppabhutihi kataṃ,</p>



<p class="gatha3">Sahabodhipadādhigamena gatā</p>



<p class="gathalast">Tathasammuti tassajinassa’bhavi; ()</p>



<p class="centered">Athamahāniddesāgatanayo vuccate.</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Lokuttarāya matiyā</p>



<p class="gatha2">Rāgaṃ bhaggaṃ akāsi dosaṃ mohaṃ,</p>



<p class="gatha3">Yasmā kaṇṭakamānaṃ</p>



<p class="gathalast">Kilesamāraṃ tatopi buddho bagavā; ()</p>



<p class="hangnum"><a name="para35"></a><span class="paranum">35</span>. <a name="O0.0595"></a></p>



<p class="gatha1"> Yasmā vibhajjavādi</p>



<p class="gatha2">Bhaji vibhaji pavibhajī sadhammakkhandhaṃ,</p>



<p class="gatha3">Lokuttarañca katavā</p>



<p class="gathalast">Bhavānamattaṃ tatopi buddho bhagavā; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Yasmā bhāvitakāyo</p>



<p class="gatha2">Bhāvitasilo sadā subhāvitacitto,</p>



<p class="gatha3">Bhāvitapañño sabbhi</p>



<p class="gathalast">Subhāvanīyo tatopi buddho bhagavā; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Bhagavā kavanapatthāni</p>



<p class="gatha2">Paṭisallānabbihārasāruppāni,</p>



<p class="gatha3">Janavātāpagatāni</p>



<p class="gathalast">Vanāni senāsanāni yo pantāni; ()</p>



<p class="hangnum"><a name="para38"></a><span class="paranum">38</span>. <a name="O0.0596"></a></p>



<p class="gatha1"> Bhudharakandaraleṇaṃ</p>



<p class="gatha2">Guruhamūlaṃ pakalāla mabbhokāsaṃ,</p>



<p class="gatha3">Sivathikaṃ bhaji yasmā</p>



<p class="gathalast">Tiṇasatthāraṃ tatopi buddho bhagavā; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Catubbidhānaṃ saddhā-</p>



<p class="gatha2">Deyyānaṃ cīvarādisambhārānaṃ,</p>



<p class="gatha3">Subharo yasmā bhāgī</p>



<p class="gathalast">Paramappiccho tatopi buddho bhagavā; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Attharasassa subhāgī</p>



<p class="gatha2">Dhammarasassa ca yato vimuttirasassa,</p>



<p class="gatha3">Adhisīlassa’dhicitta-</p>



<p class="gathalast">Ssa’dhipaññāyaca tatopi buddho bhagavā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Rūpārūpāvacara-</p>



<p class="gatha2">Jjhānāna catunna mapakpamaññānampi,</p>



<p class="gatha3">Viddhaṃsitīvaraṇo</p>



<p class="gathalast">Yasmā bhāgī tatopi buddho bhagavā; ()</p>



<p class="hangnum"><a name="para42"></a><span class="paranum">42</span>. <a name="O0.0597"></a></p>



<p class="gatha1"> Aṭṭhannañcaṭṭhannaṃ</p>



<p class="gatha2">Vimokkhadhammāna mābhibhāyatanānaṃ,</p>



<p class="gathalast">Anupubbavihārānaṃ bhāginavannaṃ tatopi buddho bhagavā; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Dasakasiṇasamāpatti</p>



<p class="gatha2">Dasasaññābhāvanāna mapi bhāgīvā,</p>



<p class="gatha3">Asubhasamāpatyā’nā-</p>



<p class="gathalast">Pānassatiyā tatopi buddho bhagavā; ()</p>



<p class="hangnum"><a name="para44"></a><span class="paranum">44</span>. <a name="O0.0598"></a></p>



<p class="gatha1"> Sammappadhāna pabhuti-</p>



<p class="gatha2">Satipaṭṭhāni’ddhipādadhammānampi,</p>



<p class="gatha3">Catudhā suvibhattānaṃ</p>



<p class="gathalast">Bhāgī yasmā tatopi buddho bhagavā; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Pañcannampi balānaṃ</p>



<p class="gatha2">Yasmā pañcanna mindriyānaṃ bhāgī,</p>



<p class="gatha3">Tasmā dasabaladhārī</p>



<p class="gathalast">Jitindriso yo tatopi buddho bhagavā; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Yasmā bojjhaṅgānaṃ</p>



<p class="gatha2">Ariyassa’ṭṭhaṅgikassa maggassāpi,</p>



<p class="gatha3">Tathāgatabalānaṃ yo</p>



<p class="gathalast">Bhāgi dasannaṃ tatopi buddho bhagavā; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Catuvesārajjānaṃ</p>



<p class="gatha2">Yadi catupaṭisambhidāna maddhabhāgī,</p>



<p class="gatha3">Chabuddhadhammānampi</p>



<p class="gathalast">Chaḷabhiññānaṃ tatopibuddhobhagavā; ()</p>



<p class="hangnum"><a name="para48"></a><span class="paranum">48</span>. <a name="O0.0599"></a></p>



<p class="gatha1"> Bhagavā’tye’taṃ nāmaṃ</p>



<p class="gatha2">Nakataṃ mātāpitūhi bhātubhaginīhi,</p>



<p class="gatha3">Sakamittāmaccehi</p>



<p class="gathalast">Na ñātisālohitehivā paññattaṃ; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Samaṇehi bhusurehi</p>



<p class="gatha2">Na devatāhi ca nana yena kenaci racitaṃ,</p>



<p class="gatha3">Uṭṭhaṭakibbisamūle</p>



<p class="gathalast">Subodhimūle subuddhasambodhīnaṃ; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Paṭilābhahetu tesaṃ</p>



<p class="gatha2">Bhagavantānaṃ anāvaraṇañāṇassa,</p>



<p class="gatha3">Pavimokkhantikametaṃ</p>



<p class="gathalast">Yadidaṃ bhagavāti sacchikāpaññatti; ()</p>



<p class="centered">Athaṭīkāgatanayovuccate.</p>



<p class="hangnum"><a name="para51"></a><span class="paranum">51</span>. <a name="O0.0600"></a></p>



<p class="gatha1"> Niratisayāsīlādi-</p>



<p class="gatha2">Sagguṇabhāgā anaññasāmaññā ye</p>



<p class="gatha3">Yassu’palabbhanti tato</p>



<p class="gathalast">Bhagavā’tya’bhidhīyate sabuddho bhagavā; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Tathāhi sīlaṃ samādhi</p>



<p class="gatha2">Paññā vimutti vimuttidassanañāṇaṃ,</p>



<p class="gatha3">Hiri ottappaṃ saddhaṃ</p>



<p class="gathalast">Vīriyaṃ sati sampajañña mete dhammā; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Sīlavisuddhi ca diṭṭhi-</p>



<p class="gatha2">Visuddhi kusalāni tīṇi tammūlāni,</p>



<p class="gatha3">Tayo vitakkā sammā</p>



<p class="gathalast">Tisso dhātvānavajjasaññā tisso; ()</p>



<p class="hangnum"><a name="para54"></a><span class="paranum">54</span>. <a name="O0.0601"></a></p>



<p class="gatha1"> Catusatipaṭṭhāni’ddhi-</p>



<p class="gatha2">Ppādā sammappadhānadhammā caturo,</p>



<p class="gatha3">Paṭisambhidā catasso</p>



<p class="gathalast">Caturo maggā phalānikho cattāri; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Cattāro, riyavaṃsā</p>



<p class="gatha2">Yoniparicchedakāni catuñāṇāni,</p>



<p class="gatha3">Catuvesārajjāni</p>



<p class="gathalast">Padhāniyaṅgāni pañca parimāṇāni; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Pañcaṅgiko’pi sammā</p>



<p class="gatha2">Samādhi pañcindriyāni pañcabalāni,</p>



<p class="gatha3">Nissāraṇīyadhātu</p>



<p class="gathalast">Pañcavimuttiparipācaniyā dhammā; ()</p>



<p class="hangnum"><a name="para57"></a><span class="paranum">57</span>. <a name="O0.0602"></a></p>



<p class="gatha1"> Pañca vimuttāyatana-</p>



<p class="gatha2">Ñāṇāni chagāravā chabahulavihārā,</p>



<p class="gatha3">Chā’nussatiṭhānāni</p>



<p class="gathalast">Nissāraṇiyā chadhātu chalabhiññāyo; ()</p>



<p class="hangnum"><a name="para58"></a><span class="paranum">58</span>. <a name="O0.0603"></a></p>



<p class="gatha1"> Chabbidha’nuttariyāni</p>



<p class="gatha2">Jabbidhanibbedhabhāgiyā saññāyo,</p>



<p class="gatha3">Chaasādhāraṇañānā-</p>



<p class="gathalast">Nya’riyadhanānya’parihāniyā dhammā; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Sappurisāriyadhammā</p>



<p class="gatha2">Bojjhaṅgā satta sattasaññā satta,</p>



<p class="gatha3">Khīṇāsavabalakathanā</p>



<p class="gathalast">Sattavivadhā dakkhiṇarahānañca kathā; ()</p>



<p class="hangnum"><a name="para60"></a><span class="paranum">60</span>. <a name="O0.0604"></a></p>



<p class="gatha1"> Aṭṭhannaṃ paññānaṃ</p>



<p class="gatha2">Paṭilābha nidānadesanā sammattā;</p>



<p class="gatha3">Lokasabhāva’ccagamā</p>



<p class="gathalast">Aṭṭha’kkhaṇadesanā ca aṭṭhavimokkhā; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Vatthunyā’ramhāni</p>



<p class="gatha2">Mahāpurisatakkanā’bhibhāyatanutti,</p>



<p class="gatha3">Aṭṭhavidhā navu’pāyā</p>



<p class="gathalast">Manasikaraṇamūlakā padhānyaṅgāni; ()</p>



<p class="hangnum"><a name="para62"></a><span class="paranum">62</span>. <a name="O0.0605"></a></p>



<p class="gatha1"> Nava sattāvāsakathā</p>



<p class="gatha2">Āghātapaṭivinayā ca nava nānattā,</p>



<p class="gatha3">Navā’nupubbavihārā</p>



<p class="gathalast">Navasaññā dasavidhā kusalakammapathā; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Dasa kasiṇāyatanāni</p>



<p class="gatha2">Dasa sammattāni nāthakaraṇadhammā,</p>



<p class="gatha3">Balāni cā’riyavāsā</p>



<p class="gathalast">Mettāye’kādasānisaṃsā dhammā; ()</p>



<p class="hangnum"><a name="para64"></a><span class="paranum">64</span>. <a name="O0.0606"></a></p>



<p class="gatha1"> Bārasadhammā cakkā-</p>



<p class="gatha2">Kārā terasadhutaṅgadhammā ce’pi,</p>



<p class="gatha3">Cuddasamattā buddhi</p>



<p class="gathalast">Pañcadasavimuttipācanīyā dhammā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Ānāpānassatiyo</p>



<p class="gatha2">Soḷasa soḷasavidhā’ parantapatīyā,</p>



<p class="gatha3">Aṭṭharasa buddhaguṇā</p>



<p class="gathalast">Ekūṇavīsati paccavekkhaṇabuddhi; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Catucattāḷisavidhā</p>



<p class="gatha2">Paññāvatthū’dayabbayeñāṇāni,</p>



<p class="gatha3">Paññāsa kusaladhammā</p>



<p class="gathalast">Sattādhikasattatippabhāvatthūni; ()</p>



<p class="hangnum"><a name="para67"></a><span class="paranum">67</span>. <a name="O0.0607"></a></p>



<p class="gatha1"> Catuvīsati koṭilakkha-</p>



<p class="gatha2">Ppamita samāpattiyañcaravajirañāṇaṃ,</p>



<p class="gatha3">Samantapaṭṭhānapacca-</p>



<p class="gathalast">Vekkhaṇañāṇāni desanāñāṇāti; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Sattāna manattānaṃ</p>



<p class="gatha2">Vibhagañāṇānicā’sayānusayānaṃ,</p>



<p class="gatha3">Vuttavibhāgā santī</p>



<p class="gathalast">Guṇabhāgā bhagavato tato bhagavā so; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Manussattabhāvādike aṭṭhadhamme</p>



<p class="gatha2">Samodhānayitvā’hisambodhiyā ye,</p>



<p class="gatha3">Samiddhā’dhikārehi sattuttamehi</p>



<p class="gathalast">Mahābodhisattehi sampādanīyā; ()</p>



<p class="hangnum"><a name="para70"></a><span class="paranum">70</span>. <a name="O0.0608"></a></p>



<p class="gatha1"> Adhiṭṭhānadhammādayo pañcu’ḷāra-</p>



<p class="gatha2">Pariccāgadhammā catussaṅgahā ca,</p>



<p class="gatha3">Cariyattayaṃ pāramīdhammarāsi</p>



<p class="gathalast">Bhavattyā’bhisambodhisambhārabhūtā; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Pabhutyā’bhinīhārato yāvabodhi</p>



<p class="gatha2">Asaṅkheyyakappāni cattāri’massa,</p>



<p class="gatha3">Salakkhāni te bodhisambhāradhammā</p>



<p class="gathalast">Bhavā vuddhipakkhe bhatā sambhatā’ti; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Bhajīyanti yā puññavantehi loke</p>



<p class="gatha2">Payogaṃ samāgamma sampattiyo tā,</p>



<p class="gatha3">Bhagānāma vaṭṭabbivaṭṭānugā’ti</p>



<p class="gathalast">Pavuccanti tesaṃ ubhinnaṃ bhagānaṃ; ()</p>



<p class="hangnum"><a name="para73"></a><span class="paranum">73</span>. <a name="O0.0609"></a></p>



<p class="gatha1"> Pure bodhito bodhisatto samāno</p>



<p class="gatha2">Bhusaṃ bodhisambhāradhamme vinanto,</p>



<p class="gatha3">Patiṭṭhāsi yasmiṃ bhage te vanīti</p>



<p class="gathalast">Manussesu devesu ukkaṃsabhute; ()</p>



<p class="hangnum"><a name="para74"></a><span class="paranum">74</span>.</p>



<p class="gatha1"> Tathā’naññasāmaññasāhiññajhāna-</p>



<p class="gatha2">Ssamāpattibhedaggamaggapphalādī,</p>



<p class="gatha3">Bhage bodhimūle vivaṭṭānuge’pi</p>



<p class="gathalast">Sayaṃ buddhabhuto samāno vanī’ti; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Catubbisa ye koṭilakkhappamāṇa-</p>



<p class="gatha2">Samāpattibhāgā kamahābhāgadheyyo,</p>



<p class="gatha3">Paresaṃ nahitāya?Ttano diṭṭhadhamma-</p>



<p class="gathalast">Sukhatthāya te niccakappaṃ vanīti; ()</p>



<p class="hangnum"><a name="para76"></a><span class="paranum">76</span>. <a name="O0.0610"></a></p>



<p class="gatha1"> Abhiññeyyadhammesu ye bhāvitabba-</p>



<p class="gatha2">Pahātabbabhāgā pariññeyyabhāgā,</p>



<p class="gatha3">Siyuṃ sacchikātabbabhāgā vanī’ti</p>



<p class="gathalast">Jino bhāvanāgocarāsevano te; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Asādhāraṇe sesasādhāraṇa ye</p>



<p class="gatha2">Ime dhammabhāgā’dhisīlādibhedā,</p>



<p class="gatha3">Phalaṃ yāvatā bodhaneyyesu satthā</p>



<p class="gathalast">Vanī patthayī suppatiṭṭhānukhoti; ()</p>



<p class="hangnum"><a name="para78"></a><span class="paranum">78</span>. <a name="O0.0611"></a></p>



<p class="gatha1"> Aveccappasantā imassa’tthi deva-</p>



<p class="gatha2">Manussā bahū bhattiyuttā tathāhi,</p>



<p class="gatha3">Asādhāraṇā’nopamānattañāṇa-</p>



<p class="gathalast">Ppabhāvādito sabbasattuttamo so; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Anatthāpahārādipubbaṅgamāya</p>



<p class="gatha2">Hitatthā’bhinipphādane tapparāya,</p>



<p class="gatha3">Payogābhisampattiyā bodhaneyya-</p>



<p class="gathalast">Pajāyo’pakārāvahāyā’mitāya; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Viyāmappabhā ketumālākulāya</p>



<p class="gatha2">Bhusaṃ lakkhaṇā’sityanubyañjanehi,</p>



<p class="gatha3">Vicittāya rūpindirāmandirāya</p>



<p class="gathalast">Samiddhattabhāvā’bhisampattiyāpi; ()</p>



<p class="hangnum"><a name="para81"></a><span class="paranum">81</span>. <a name="O0.0612"></a></p>



<p class="gatha1"> Yathābhuccasīlādidhammubbhavena</p>



<p class="gatha2">Uḷārena lokattayabyāpināpi,</p>



<p class="gatha3">Samannāgatattā kavisuddhena kitti-</p>



<p class="gathalast">Ssarīrena khīrodadhīpaṇḍarena; ()</p>



<p class="hangnum"><a name="para82"></a><span class="paranum">82</span>.</p>



<p class="gatha1"> Ṭhitattā visiṭṭhāsu ukkaṃsakoṭiṃ</p>



<p class="gatha2">Paviṭṭhāsu santuṭṭhitā’ppicchatāsu,</p>



<p class="gatha3">Catunnaṃ visārajjadhammāna maddhā</p>



<p class="gathalast">Dasannaṃ balānañca sabbhāvatopi; ()</p>



<p class="hangnum"><a name="para83"></a><span class="paranum">83</span>.</p>



<p class="gatha1"> Samantāpasādāvahattā’pirūpa-</p>



<p class="gatha2">Ppamāṇadike jīvaloke surānaṃ,</p>



<p class="gatha3">Narāna’ñjalīvandanāmānapūjā-</p>



<p class="gathalast">Vidhānārahattāpi sambhattiṭhānaṃ; ()</p>



<p class="hangnum"><a name="para84"></a><span class="paranum">84</span>.</p>



<p class="gatha1"> Aveccappasādenu’petā’nusiṭṭhi-</p>



<p class="gatha2">Paṭiggāhakā yejanā kenacāpi,</p>



<p class="gatha3">Manussena devena vā brahmunā vā</p>



<p class="gathalast">Asaṃhāriyā bhatti tesaṃ kadāci; ()</p>



<p class="hangnum"><a name="para85"></a><span class="paranum">85</span>. <a name="O0.0613"></a></p>



<p class="gatha1"> Pariccajja te sāvakā jivitampi</p>



<p class="gatha2">Jinaṃ dhammapūjāya pūjenti daḷhaṃ;</p>



<p class="gatha3">Tathāhi’ssa paññattasikkhāpadāni</p>



<p class="gathalast">Navītikkamante samuddo’va velaṃ; ()</p>



<p class="hangnum"><a name="para86"></a><span class="paranum">86</span>.</p>



<p class="gatha1"> Pavuccanti bhāgāti dhammassabhāva-</p>



<p class="gatha2">Vibhāgā hi te khandhadhātvādinā’pi,</p>



<p class="gatha3">Atītādirūpādibhedehi tepi</p>



<p class="gathalast">Anekappabhedā vibhattā bhavantī; ()</p>



<p class="hangnum"><a name="para87"></a><span class="paranum">87</span>. <a name="O0.0614"></a></p>



<p class="gatha1"> Papañcattayaṃ sabbasaṃyojanāni</p>



<p class="gatha2">Jino ganthayogā’savo’gho’padhīca,</p>



<p class="gatha3">Samucchijja maggena nibbānadhātvā-</p>



<p class="gathalast">Mataṃ so pibanto vamī te ca bhāge; ()</p>



<p class="hangnum"><a name="para88"></a><span class="paranum">88</span>.</p>



<p class="gatha1"> Chacakkhādivatthuni jā’rammaṇāni</p>



<p class="gatha2">Chacittāni chabbedanā phassachakkaṃ,</p>



<p class="gatha3">Chasaññā chataṇhā chasañcetanā cha-</p>



<p class="gathalast">Bbitakke vicāre cha bhāge vamīti; ()</p>



<p class="hangnum"><a name="para89"></a><span class="paranum">89</span>.</p>



<p class="gatha1"> Yamā’nanda cattañca vantaṃ vimuttaṃ</p>



<p class="gatha2">Pahīṇaṃ vinissaṭṭha maṅgīrasassa,</p>



<p class="gatha3">Na taṃ jātu paccessatītyā’bha satthā</p>



<p class="gathalast">Yathāvuttabhāge vamītvevameva; ()</p>



<p class="hangnum"><a name="para90"></a><span class="paranum">90</span>. <a name="O0.0615"></a></p>



<p class="gatha1"> Jino kaṇhasukkeca vajjānavajje</p>



<p class="gatha2">Nihīnappaṇite adhamme ca dhamme,</p>



<p class="gatha3">Asādhāraṇena’ ggamaggā’nanena</p>



<p class="gathalast">Apaccāgamaṃ pāpayī uggirīti; ()</p>



<p class="hangnum"><a name="para91"></a><span class="paranum">91</span>.</p>



<p class="gatha1"> Paresañca saṃsāranirākaramhā</p>



<p class="gatha2">Samullumpanatthāya kullūpamaṃ so,</p>



<p class="gatha3">Yathājjhāsayaṃ desayitvāna dhammaṃ</p>



<p class="gathalast">Pamāpesi tehā’pi bhāge’ti sabbe; ()</p>



<p class="hangnum"><a name="para92"></a><span class="paranum">92</span>.</p>



<p class="gatha1"> Pure pūrayaṃ pāramīdhammajātaṃ</p>



<p class="gatha2">Mahābodhisatto samāno bhagābyaṃ,</p>



<p class="gatha3">Siriṃ issarattaṃ yasohatthasāraṃ</p>



<p class="gathalast">Vamī chaḍḍhanīyaṃ yathākheḷapiṇḍaṃ; ()</p>



<p class="hangnum"><a name="para93"></a><span class="paranum">93</span>. <a name="O0.0616"></a></p>



<p class="gatha1"> Tathāhi’ssa laddhaṃ pure somanassa-</p>



<p class="gatha2">Vhayo temiyo’yogharo hatthipālo,</p>



<p class="gatha3">Kumārosamāno’bhinikkhamma gehā</p>



<p class="gathalast">Siriṃ devarajjassiriṃ uggiri so, ()</p>



<p class="hangnum"><a name="para94"></a><span class="paranum">94</span>.</p>



<p class="gatha1"> Anekāsu jātīsu sampannabhogo</p>



<p class="gatha2">Bhāge laddhabhoge’vamevu’ggiritvā,</p>



<p class="gatha3">Sakaṃ hatthagaṃ pacchime attabhāve</p>



<p class="gathalast">Anomassiriṃ cakkavattissirimpi; ()</p>



<p class="hangnum"><a name="para95"></a><span class="paranum">95</span>.</p>



<p class="gatha1"> Catuddīpikaṃ devarajjā’dhipacca-</p>



<p class="gatha2">Samānādhipaccaṃ yathābhucca muccaṃ,</p>



<p class="gatha3">Yasañcā’pi tatnissayaṃ pañcakāme</p>



<p class="gathalast">Alaggo tiṇaggāya’pā maññamāno; ()</p>



<p class="hangnum"><a name="para96"></a><span class="paranum">96</span>. <a name="O0.0617"></a></p>



<p class="gatha1"> Pahāyā’ bhigantvābhisambodhirajje</p>



<p class="gatha2">Patiṭṭhāya saddhammarājā babhuva,</p>



<p class="gatha3">Asāre tusāre’va saṃsārasāre</p>



<p class="gathalast">Suvuttappakāre bhage so vamīti; ()</p>



<p class="hangnum"><a name="para97"></a><span class="paranum">97</span>.</p>



<p class="gatha1"> Pavattanti nakkhattarūpehi bhehi</p>



<p class="gatha2">Samaṃ cakkavāḷāvakāsesu yātā,</p>



<p class="gatha3">Tikuṭaddi kuṭaddi canda’kka neru-</p>



<p class="gathalast">Vimānādisobhā bhagā nāma honti; ()</p>



<p class="hangnum"><a name="para98"></a><span class="paranum">98</span>.</p>



<p class="gatha1"> Jino tassamaṅgī janokāsaloke</p>



<p class="gatha2">Have chandarāgappahāṇena yena,</p>



<p class="gatha3">Mahābodhimaṇḍe nisinnosamāno</p>



<p class="gathalast">Vibhūtāvibhūte bhāge te vamīti; ()</p>



<p class="hangnum"><a name="para99"></a><span class="paranum">99</span>. <a name="O0.0618"></a></p>



<p class="gatha1"> Sobhāgavā’ti bhatavā’ti bhagevanī’ti</p>



<p class="gatha2">Bhāgevanī’ti abhipatthayi bhattavā’ti,</p>



<p class="gatha3">Bhāgevamī’ti tibhavesu bhagevamī’ti</p>



<p class="gathalast">Anvatthato hi bhagavā bhagavā samañño; ()</p>



<p class="hangnum"><a name="para100"></a><span class="paranum">100</span>.</p>



<p class="gatha1"> Icceva’massa arahādiguṇappabandha-</p>



<p class="gatha2">Pubbācalu’bbhavayasovisarosadhīso,</p>



<p class="gatha3">Pajjañca sajjanamanokumudāni’ve’daṃ</p>



<p class="gathalast">Cittāni bodhayati kiṃ purisādhamānaṃ; ()</p>



<p class="bodytext">Itimedhānandābhidhānena yatinā viracite sakalakavijana hadayānanda dānanidāne jinavaṃsadīpe santikenidāne bhagavā’tināmapaññattiyā abhidheyaparidīpo chabbīsatimo saggo.</p>



<p class="hangnum"><a name="para1"></a><span class="paranum">1</span>. <a name="O0.0620"></a></p>



<p class="gatha1"> Ettha’ttahisampattiparahitapaṭipattito</p>



<p class="gathalast">Nissīmāpi dvidhā buddhaguṇā saṅgahitā kathaṃ; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Tāsva’ttahitasampattisaddhammacakkavattino;</p>



<p class="gathalast">Pahāṇasampadāñāṇasampadābhedato dvidhā; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Rūpakāyā’nubhāvāsuṃ tatthe’va’ntogadhā dvidhā,</p>



<p class="gathalast">Paratthapaṭipattī’pi payogāsayabhedato; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Payogo lābhasakkārasilokanirapekkhino,</p>



<p class="gathalast">Dukkhū’pasamaṇatthāya nīyyāniko’padesanā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Āsayo devadattādipaccāmittajanesupi,</p>



<p class="gathalast">Hitajjhāsayatā niccaṃ mettākantāya bhattuno; ()</p>



<p class="hangnum"><a name="para6"></a><span class="paranum">6</span>. <a name="O0.0621"></a></p>



<p class="gatha1"> Indriyā’paripakkānaṃbodhaneyyāna manvahaṃ,</p>



<p class="gathalast">Paññindriyādisampākasamayā’vagamādito; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Deyyadhammapaṭiggāhappabhutīhā’ nukampiya,</p>



<p class="gathalast">Parahitapaṭipatyā’si paresaṃ hitasādhanaṃ; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Tesaṃ guṇaviseyānaṃ vibhāvanavasenapi,</p>



<p class="gathalast">Pāḷiyaṃ arahantyādipadānaṃ gahaṇaṃ kathaṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Tatthā’rahanti iminā padena paridīpitā,</p>



<p class="gathalast">Pahāṇasampadānāma attano hitasampadā, ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Padehi sammāsambuddho lokavidūti attano,</p>



<p class="gathalast">Ñāṇasampattisaṅkhātā nahitasampatti dīpitā; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Vijjācaraṇasampanno’ti’minā dassitā’ttano,</p>



<p class="gathalast">Vijjācaraṇapbhuti sabbā’pi hitasampadā; ()</p>



<p class="hangnum"><a name="para12"></a><span class="paranum">12</span>. <a name="O0.0622"></a></p>



<p class="gatha1"> Sugato’ti’minā vuttā paṭṭhāyapaṇidhānato,</p>



<p class="gathalast">Attanohitasampatti paratthapaṭipattica; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Satthā devamanussānaṃ purisadammasārathī,</p>



<p class="gathalast">Paratthapaṭipatye’va padañcayehi dīpitā; ()</p>



<p class="hangnum"><a name="para14"></a><span class="paranum">14</span>.</p>



<p class="gatha1"> Padañcayena buddhoti bhagavāti vibhāvitā,</p>



<p class="gathalast">Yāva’ttahitasampatti parahitapaṭipatti ca; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Tidhā buddhaguṇā hetuphakhalasatto’pakārato,</p>



<p class="gathalast">Saṃkhittā arahaṃ sammāsambuddho’ti padehica; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Vijjācaraṇasampanno lokavidū’ti’mehi ca,</p>



<p class="gathalast">Catūhi phakhalasampattisaṅkhātā kittitā guṇā; ()</p>



<p class="hangnum"><a name="para17"></a><span class="paranum">17</span>. <a name="O0.0623"></a></p>



<p class="gatha1"> Purisadammasārathi satthā dvīhipadehi tu,</p>



<p class="gathalast">Sattopakārasampattivasena gaditā guṇā; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Phalasamapattisattopakārasamapattibhedato,</p>



<p class="gathalast">Ubho buddhaguṇā buddho’ti’minā paridīpitā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Sugato bhagavā dvīhi padehā’diccabandhuno,</p>



<p class="gathalast">Vibhāvitā hetu phalasatto’pakārasampadā; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Thīrasārataro’dāruttuṅga sagguṇamerunā,</p>



<p class="gathalast">Girirājā’pi nīcattaṃ jagāma jinarājino; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Tassā’nupubbagambhīrasampuṇṇaguṇasāgare,</p>



<p class="gathalast">Sāgaro’yaṃ paricchinno bindumattaṃ’va khāyati; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Thāvarā’calapatthiṇṇapatiṭṭhāguṇabhumiyā,</p>



<p class="gathalast">Nopeti paṃsupathavī kalabhāgampi satthuno; ()</p>



<p class="hangnum"><a name="para23"></a><span class="paranum">23</span>. <a name="O0.0624"></a></p>



<p class="gatha1"> Cakkavāḷasahassāni sambādhikaḷitāni’va,</p>



<p class="gathalast">Guṇalesānubhāvena dissanteravibandhuno; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Anantāpariyantena guṇākāyena satthuno,</p>



<p class="gatha2">Ākāso’mananto’pi antabhuto’va gamyate; ()</p>



<p class="gatha3">Evaṃ buddhaguṇānantāpariyantā acintiyā,</p>



<p class="gathalast">Avāciyā’nopameyyā ahoacchariyabbhutā; ()</p>



<p class="bodytext">Itimedhānandābhidhānena yatinā viracite sakalakavijana hadayānandadānanidāne jinavaṃsadīpe santikenidāte navannamarahādiguṇānaṃ saṅkhepanayaparidīpo</p>



<p class="centered">Sattavīsatimosaggo.</p>



<p class="hangnum"><a name="para1"></a><span class="paranum">1</span>. <a name="O0.0625"></a></p>



<p class="gatha1"> Dhutanijjharacāmarānilena</p>



<p class="gatha2">Sisire kūṭabhujehi gijjhakūṭe,</p>



<p class="gatha3">Haribhudharahāridehadhāri</p>



<p class="gathalast">Viharanto karuṇākaro kadāci; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Vasamāna masesabhikkhusaṅghaṃ</p>



<p class="gatha2">Iha rājaggahanāmarājadhānyā,</p>



<p class="gatha3">Varamaṇḍalamāla mānayassu</p>



<p class="gathalast">Munirānandayanindamiccavoca; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Yati sampati sannipātayitvā</p>



<p class="gatha2">Yatisaṅghaṃ yatirājamabruvī so,</p>



<p class="gatha3">Rucirañjalipūjitaṅghikañjo</p>



<p class="gathalast">Samayaṃ maññatha yassadāni bhante; ()</p>



<p class="hangnum"><a name="para4"></a><span class="paranum">4</span>. <a name="O0.0626"></a></p>



<p class="gatha1"> Atha kho sugato tato’higantvā</p>



<p class="gatha2">Navasañjhāghanaraṃsivippakiṇṇo,</p>



<p class="gatha3">Varamaṇḍalamāḷa motarittha</p>



<p class="gathalast">Ravi mandāramivodayā’calamhā; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Tahi māsanamatthake nisinno</p>



<p class="gatha2">Migarājāriva kañcanācalagge,</p>



<p class="gatha3">Parisāsu visārado abhāsi</p>



<p class="gathalast">Munirājā’parihāniyeca dhamme; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Abhinkhamiya’mbalaṭṭhikāyaṃ</p>



<p class="gatha2">Viharanto bhagavā tato puramhā,</p>



<p class="gatha3">Navapallavamaṇḍitambasākhī</p>



<p class="gathalast">Riva’nubyañjanacārurūpakāso; ()</p>



<p class="hangnum"><a name="para7"></a><span class="paranum">7</span>. <a name="O0.0627"></a></p>



<p class="gatha1"> Itisīlapabhāvito samādhi</p>



<p class="gatha2">Saphalo cittapabhāvitā ca paññā,</p>



<p class="gatha3">Saphalā’ti pavattadhammacakko</p>



<p class="gathalast">Atha nālandamupāgamī sasaṅgho; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Tahi mambavane yathābhirantaṃ</p>



<p class="gatha2">Viharantaṃ tamupecca theranāgo,</p>



<p class="gatha3">Makahītañjalimañjarika sirena</p>



<p class="gathalast">Caraṇacanda mavandi sāriputto; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Sunisajja asajjamānañāṇaṃ</p>



<p class="gatha2">Bhagavantaṃ pacuraṃ abhitthavanto,</p>



<p class="gatha3">Nadi sihanibho abhītavācaṃ</p>



<p class="gathalast">Bhagavā ca’bbhanumodi bhāsitaṃ taṃ; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Kathayaṃ adhisīlacattapaññā-</p>



<p class="gatha2">Paṭisaññuttakathaṃ tahiṃ vasitvā,</p>



<p class="gatha3">Yatisaṅghapurakkhato tato so</p>



<p class="gathalast">Agamā pāṭaligāmamuggadhīmā; ()</p>



<p class="hangnum"><a name="para11"></a><span class="paranum">11</span>. <a name="O0.0628"></a></p>



<p class="gatha1"> Muni pāṭaligāmupāsakānaṃ</p>



<p class="gatha2">Anukampāya sumāpite nivāse,</p>



<p class="gatha3">Nivasaṃ savaṇañjalīhi peyyaṃ</p>



<p class="gathalast">Vadhuraṃ dhammasudhārasaṃ adāsi; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Acirāpagatesu’pāsakesu</p>



<p class="gatha2">Bhagavā pāṭaligāmikesu tesu,</p>



<p class="gatha3">Janasuññaniketanaṃ anañño</p>



<p class="gathalast">Pavisitvāna akāsi sīhaseyyaṃ; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Magadhādhipatissa bhupatissa</p>



<p class="gatha2">Nagaraṃ tatra sunidhavassakārā,</p>



<p class="gatha3">Sacivā tidasehi mantayitvā</p>



<p class="gathalast">Viya tasmiṃsamaye sumāpayanti; ()</p>



<p class="hangnum"><a name="para14"></a><span class="paranum">14</span>. <a name="O0.0629"></a></p>



<p class="gatha1"> Abhipassiya dibbacakkhunā taṃ</p>



<p class="gatha2">Bhagavā’nanda mavoca hessate’daṃ,</p>



<p class="gatha3">Ariyā’yatanaṃ vaṇippatho’ti</p>



<p class="gathalast">Nagaraṃ pāṭaliputtanāma maggaṃ; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Mithubhedavasena aggitovā</p>



<p class="gatha2">Dakato pāṭaliputtasaññino kho,</p>



<p class="gatha3">Nagarassa kadāci antarāyā</p>



<p class="gathalast">Muni vedehamuniṃ tayo’tya’voca; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Tadahe’vupasaṅkamiṃsu yena</p>



<p class="gatha2">Bhagavā tena sunīdhavassakārā,</p>



<p class="gatha3">Jinapādakirīṭaphuṭṭhasīsā</p>



<p class="gathalast">Abhisitte’va khaṇaṃ lasiṃsu’ ho te; ()</p>



<p class="hangnum"><a name="para17"></a><span class="paranum">17</span>.</p>



<p class="gatha1"> Thirasāraguṇena dhammarañño</p>



<p class="gatha2">Dhanudaṇḍeva ṭhitā nataṅakgayaṭṭhi,</p>



<p class="gatha3">Tadubho savivā nimantayiṃsu</p>



<p class="gathalast">Sugataṃ ajjatanāya bhojanena; ()</p>



<p class="hangnum"><a name="para18"></a><span class="paranum">18</span>. <a name="O0.0630"></a></p>



<p class="gatha1"> Adhivāsana massa te vidatvā</p>



<p class="gatha2">Paṭiyattehi paṇītabhojanehi,</p>



<p class="gatha3">Bhagavanta matappayuṃ sasaṅgaṃ</p>



<p class="gathalast">Kamalāvāsanivāsagaṃ sahatthā; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Bhagavā’tha sunīdhavassakāre</p>



<p class="gatha2">Paribhutto apanītapattapāṇī,</p>



<p class="gatha3">Anumodi nipīya dhammapānaṃ</p>



<p class="gathalast">Pacuraṃ pītiphuṭantarā’bhavuṃ te; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Anuyantajanehi dhammarañño</p>



<p class="gatha2">Vajato bhikkhupūrakkhatassa tamhā,</p>



<p class="gatha3">Puthuloratalena yaṃ visālaṃ</p>



<p class="gathalast">Nagaradvāra manantaribabhuva; ()</p>



<p class="hangnum"><a name="para21"></a><span class="paranum">21</span>. <a name="O0.0631"></a></p>



<p class="gatha1"> Iti gotamabuddhapādaphuṭṭhaṃ</p>



<p class="gatha2">Tadidaṃ dvāra mahosī gotamākhyaṃ,</p>



<p class="gatha3">Tahi motari yattha kākakapeyyā</p>



<p class="gathalast">Muni gaṅgākhyasavanti tuṅgavīci; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Bahaḷā’nilabhaṅgavīcimālā-</p>



<p class="gatha2">Lulitāyā’ti gabhīraninnagāya,</p>



<p class="gatha3">Ya manaṅgapabhaṅguro tarittha</p>



<p class="gathalast">Tayidaṃ gotamatitthanāma māsi; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Sugato paratīrago’ghatiṇṇo</p>



<p class="gatha2">Janataṃ passiya sāvakehi saddhiṃ,</p>



<p class="gatha3">Taraṇattha mulumpakullanāvā</p>



<p class="gathalast">Pariyesanta mudānagātha māha; ()</p>



<p class="hangnum"><a name="para24"></a><span class="paranum">24</span>. <a name="O0.0632"></a></p>



<p class="gatha1"> Narasārathi yena bhumikantā-</p>



<p class="gatha2">Makuṭākārakuṭīhi nāvakāso,</p>



<p class="gatha3">Upasaṅkami tena koṭigāmo</p>



<p class="gathalast">Uditambhoru hu’pāhanappitaṅghī; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Ahamasmi pabuddhasaccadhammo</p>



<p class="gatha2">Punaruppatti nacatthi me’ti vatvā;</p>



<p class="gatha3">Tahi movadi vāsago tisikkhā-</p>



<p class="gathalast">Paṭisaṃyuttakathāya bhikkhusaṅghaṃ; ()</p>



<p class="hangnum"><a name="para26"></a><span class="paranum">26</span>.</p>



<p class="gatha1"> Muni nātikanāmagāmayāto</p>



<p class="gatha2">Kathitānandayatindapuṭṭhapañho,</p>



<p class="gatha3">Paridīpayi dhammadappaṇākhyaṃ</p>



<p class="gathalast">Pariyāyaṃ gatipaccavekkhaṇāya; ()</p>



<p class="hangnum"><a name="para27"></a><span class="paranum">27</span>. <a name="O0.0633"></a></p>



<p class="gatha1"> Arahādiguṇakaroka mahesi</p>



<p class="gatha2">Viharaṃ tatrapi giñjakānivāse,</p>



<p class="gatha3">Piṭakattayasaṅgahaṃ vasinaṃ</p>



<p class="gathalast">Adhisīlādikathaṃ kathesi bhīyyo; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Sugato pagato sabhikkhusaṅgho</p>



<p class="gatha2">Atha vesālipuriṃ purīnamaggaṃ,</p>



<p class="gatha3">Tahi mambavane vasaṃ vasinaṃ</p>



<p class="gathalast">Satipaññāparamaṃ abhāsi dhammaṃ; ()</p>



<p class="hangnum"><a name="para29"></a><span class="paranum">29</span>.</p>



<p class="gatha1"> Jinagandhagajo mama’mbapāli-</p>



<p class="gatha2">Gaṇikā ambavane’ni’dāni sutvā,</p>



<p class="gatha3">Abhiruyha payāsi bhaddayānaṃ</p>



<p class="gathalast">Kucabhārātisamiddhabhattibhārā; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Gaṇikā’tha katañjalinisinnā</p>



<p class="gatha2">Ghanapīnatthanabhārarumbhīteva,</p>



<p class="gatha3">Karavikavirāvamañjughoso</p>



<p class="gathalast">Madhuraṃ dhamma mabhāsi tāya satthā; ()</p>



<p class="hangnum"><a name="para31"></a><span class="paranum">31</span>. <a name="O0.0634"></a></p>



<p class="gatha1"> Katabhattanimantanā pasādaṃ</p>



<p class="gatha2">Rasanādāmasarehi vāharanti,</p>



<p class="gatha3">Pavidhāya padakkhiṇaṃ munindaṃ</p>



<p class="gathalast">Agamā haṃsavadhuva mandiraṃ sā; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Ahatāhatanīlapītaratta-</p>



<p class="gatha2">Sitamañjiṭṭhavirāgasāṭakehi,</p>



<p class="gatha3">Sunivatthasupārutā’bhirūḷhā</p>



<p class="gathalast">Suraputtāriva bhaddabhaddayānaṃ; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Atha licchavirājarājaputtā</p>



<p class="gatha2">Upasaṅkamma paṇamma dhammarañño,</p>



<p class="gatha3">Nakharaṃsipabandhasindhutīre</p>



<p class="gathalast">Samayuṃ maggaparissamaṃ nisinnā; ()</p>



<p class="hangnum"><a name="para34"></a><span class="paranum">34</span>. <a name="O0.0635"></a></p>



<p class="gatha1"> Vilasiṃsu kiriṭabhiṅgamālā-</p>



<p class="gatha2">Viraḷā licchavikañjakosarāsi,</p>



<p class="gatha3">Ravibandhavadhammabhākarena</p>



<p class="gathalast">Phuṭitā’dhaṭṭhitasilagandhasāli; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Saphalīkatadullabhantabhāvā</p>



<p class="gatha2">Viphalībhutanimantānā janā te,</p>



<p class="gatha3">Virajaṅghirajopisaṅgamoḷī</p>



<p class="gathalast">Pura mārūḷharathā tato payāsuṃ; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Janalocanatoraṇākarāḷaṃ</p>



<p class="gatha2">Avatiṇṇo vimalañjasaṃ sasaṅgho,</p>



<p class="gatha3">Gaṇikāya gharaṃ mahesi pāto</p>



<p class="gathalast">Caraṇakkantathalambujo jagāma; ()</p>



<p class="hangnum"><a name="para37"></a><span class="paranum">37</span>. <a name="O0.0636"></a></p>



<p class="gatha1"> Katabhojanasaṅgabhāvasāne</p>



<p class="gatha2">Gaṇikā pañjalikā nisajja dhammaṃ,</p>



<p class="gatha3">Sunisamma sasāvakassa’dāsi</p>



<p class="gathalast">Sugatassa’mbavanaṃ samiddhasaddhā; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Muni rambavanaṃ paṭiggahetvā</p>



<p class="gatha2">Viharitvātahimeta deva dhammaṃ,</p>



<p class="gatha3">Kathayaṃ adhisīlacittapaññā-</p>



<p class="gathalast">Paramaṃ beḷuvagāmakaṃ jagāma; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Ahamettha vasāmi bhikkhave’ko</p>



<p class="gatha2">Samaṇhe’ttasahāyakehi tumhe,</p>



<p class="gatha3">Upagacchatha vassa massamesu</p>



<p class="gathalast">Muni vesālisamanatatotya’bhāsi; ()</p>



<p class="hangnum"><a name="para40"></a><span class="paranum">40</span>. <a name="O0.0637"></a></p>



<p class="gatha1"> Jitamārabalasasa beḷuvasmiṃ</p>



<p class="gatha2">Atha vassupagatassa ghorarogo,</p>



<p class="gatha3">Udapādi ca māraṇantikā’suṃ</p>



<p class="gathalast">Kaṭukā kāyikavedanā’tibāḷhā; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Adhivāsanakhantipārago so</p>



<p class="gatha2">Sukhadukkhesu tulāsamo tadāni,</p>



<p class="gatha3">Bhagavā avihaññamānarūpo</p>



<p class="gathalast">Adhivāsesi sato ca sampajāno; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Anapekkhiya tāva bhikkhusaṅghaṃ</p>



<p class="gatha2">Idhu’paṭṭhākanivedanaṃ akatvā,</p>



<p class="gatha3">Analanti mamā’nupādisesa-</p>



<p class="gathalast">Parinibbānapadaṃ sace labheyyaṃ; ()</p>



<p class="hangnum"><a name="para43"></a><span class="paranum">43</span>. <a name="O0.0638"></a></p>



<p class="gatha1"> Vīriyena paṭippaṇāmayitvā</p>



<p class="gatha2">Balavā’bādha malabbhayāpanīyaṃ,</p>



<p class="gatha3">Paṭisaṅkharaṇārahaṃ visesaṃ</p>



<p class="gathalast">Samadhiṭṭhāya sajīvitindriyassa; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Bhagavā’tha samādhi mappayitvā</p>



<p class="gatha2">Paṭipassambhiya dukkhavedanaṃ so,</p>



<p class="gatha3">Pavihāsi mahāvipassanāya</p>



<p class="gathalast">Nahi vikkhamhita vedanā punāsuṃ; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Ravibandhu vihārato’higantvā</p>



<p class="gatha2">Bahichāyāeraṇaṅgaṇappadese,</p>



<p class="gatha3">Sunisajji susajajitā sanamhi</p>



<p class="gathalast">Pariyuṭṭhāya lahuṃ gilānabhāvā; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Jitajātijarārujo nisīdi</p>



<p class="gatha2">Yahimānandatapodhano’ pagamma,</p>



<p class="gatha3">Tahi mañjaliko mayā sudiṭṭhaṃ</p>



<p class="gathalast">Khamanīyaṃ tava sāta miccavoca; ()</p>



<p class="hangnum"><a name="para47"></a><span class="paranum">47</span>. <a name="O0.0639"></a></p>



<p class="gatha1"> Tava bāḷhagilānatāya bhante</p>



<p class="gatha2">Mama patthaṅghano viya’ttabhāvo,</p>



<p class="gatha3">Sakalāpi disā’nupaṭṭhahanti</p>



<p class="gathalast">Napi dhammā paṭibhanti manti vatvā; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Apicā’si mame’sa sāvakānaṃ</p>



<p class="gatha2">Hadayassā’salavo nakiñcivatvā,</p>



<p class="gatha3">Bhagavā napanā’nupādisesa-</p>



<p class="gathalast">Parinibbāna padaṃ bhaje’ti bhante; ()</p>



<p class="hangnum"><a name="para49"></a><span class="paranum">49</span>.</p>



<p class="gatha1"> Yamanantarabāhiraṃ karitvā</p>



<p class="gatha2">Nanu cā’nandapakāsito hi dhammo,</p>



<p class="gatha3">Gurumuṭṭhi tathāgatesu natthi</p>



<p class="gathalast">Vada kiṃ patthayate mame’sa saṅgho; ()</p>



<p class="hangnum"><a name="para50"></a><span class="paranum">50</span>. <a name="O0.0640"></a></p>



<p class="gatha1"> Adhunā’ha masīti vassikosmi</p>



<p class="gatha2">Parijiṇṇosmi tathāgatassa kāyo,</p>



<p class="gatha3">Sakaṭaṃviya jajjaraṃ jarāya</p>



<p class="gathalast">Bhiduro vattati vekhamissakena; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Sanimittakavedanānirodhā</p>



<p class="gatha2">Upasampajja vimuttijaṃ samādhiṃ,</p>



<p class="gatha3">Vihareyya yadā tadāttabhāvo</p>



<p class="gathalast">Vayadhammopi atīvaphāsuhoti; ()</p>



<p class="hangnum"><a name="para52"></a><span class="paranum">52</span>.</p>



<p class="gatha1"> Adhunāga miva’ttadhammadīpā</p>



<p class="gatha2">Bhavathā’naññaparāyaṇāttha tumhe,</p>



<p class="gatha3">Bhagavāvadi te’va sattamā’ti</p>



<p class="gathalast">Samaṇā bhāvitakāya cittapaññā; ()</p>



<p class="hangnum"><a name="para53"></a><span class="paranum">53</span>. <a name="O0.0641"></a></p>



<p class="gatha1"> Punarāgami tattha vutthavasso</p>



<p class="gatha2">Bhagavā jetavanaṃ mahāvihāraṃ,</p>



<p class="gatha3">Upagamma tadāni dhammasenā-</p>



<p class="gathalast">Pati satthāra mavandi sāriputto; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> Vividhiddhivikubbaṇaṃ vidhāya</p>



<p class="gatha2">Yatināgo muninā katāvakāso,</p>



<p class="gatha3">Tava pacchimadassananti vatvā</p>



<p class="gathalast">Nivuto pañcasatehi satthukappo; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Abhinamma padakkhiṇaṃ karitvā</p>



<p class="gatha2">Bhagavantaṃ samupecca mātugehaṃ,</p>



<p class="gatha3">Janito’varake nipajjaka mañce</p>



<p class="gathalast">Parinibbāyi tadā’si bhūmicālo; ()</p>



<p class="hangnum"><a name="para56"></a><span class="paranum">56</span>. <a name="O0.0642"></a></p>



<p class="gatha1"> Atha kolitanāmatheranāgo</p>



<p class="gatha2">Parinibbāyi tathā katāvakāso,</p>



<p class="gatha3">Puna dhātusarīra mappayitvā</p>



<p class="gathalast">Munikārāpayi cetiyāni tesaṃ; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Janalocanapīyamānarūpo</p>



<p class="gatha2">Muni vesālipuraṃ kamena patvā,</p>



<p class="gatha3">Sunivatthasupāruto kulesu</p>



<p class="gathalast">Cari piṇḍāya karī’va sericārī; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Bhagavā paribhuttapātarāso</p>



<p class="gatha2">Bhavatā’nandadivāvihārakāmo,</p>



<p class="gatha3">Atha gaṇha nisīdananti vatvā</p>



<p class="gathalast">Gami cāpālasamaññacetiyaṃhi; ()</p>



<p class="hangnum"><a name="para59"></a><span class="paranum">59</span>. <a name="O0.0643"></a></p>



<p class="gatha1"> Atha kho bhagavā nisidi yena</p>



<p class="gatha2">Tadupaṭṭhākavaro’pagamma tena,</p>



<p class="gatha3">Katapañjaliko nisidi vatvā</p>



<p class="gathalast">Ramaṇīyaṃti udenacetiyampi; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Sugatassa panī’ddhipādadhammā</p>



<p class="gatha2">Caturo bhikkhu subhāvitā suciṇṇā,</p>



<p class="gatha3">Bahulīkaḷitā’ti cāha bhīyyo</p>



<p class="gathalast">Muni tiṭṭheyya sace khameyya kappaṃ; ()</p>



<p class="hangnum"><a name="para61"></a><span class="paranum">61</span>.</p>



<p class="gatha1"> Karuṇāparibhāvitāsayena</p>



<p class="gatha2">Jitamārena tivāra mattamevaṃ,</p>



<p class="gatha3">Ujukaṃ muninā karīyamāne</p>



<p class="gathalast">Vipulobhāsanimittajappanamhi; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Pariyuṭṭhitamānaso riva’ñño</p>



<p class="gatha2">Kharamārena pamuṭṭhamānaso so,</p>



<p class="gatha3">Na ca taṃ paṭivijjhi neva yāci</p>



<p class="gathalast">Bhagavā tiṭṭhatu yāvatā’yukappaṃ; ()</p>



<p class="hangnum"><a name="para63"></a><span class="paranum">63</span>. <a name="O0.0644"></a></p>



<p class="gatha1"> Vaja kaṅkhasi yassadānikālaṃ</p>



<p class="gatha2">Pahitā’nandatapodhano’tivatvā,</p>



<p class="gatha3">Vasavattivasikato muhuttaṃ</p>



<p class="gathalast">Avidūramhi nisīdi rukkhamūle; ()</p>



<p class="hangnum"><a name="para64"></a><span class="paranum">64</span>.</p>



<p class="gatha1"> Upagañchiya bodhaneyya bandhu</p>



<p class="gatha2">Bhagavā yena pamatta bandhu tena,</p>



<p class="gatha3">Bhujagoriva bhuttanaṅgalena</p>



<p class="gathalast">Abhimānena anonataṅgayaṭṭhi; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Ajapālasamaññino kadāci</p>



<p class="gatha2">Uruvelāya vaṭaddumassa mūle,</p>



<p class="gatha3">Katakicca? Tayā katā paṭiññā</p>



<p class="gathalast">Likhitā vattati cittapotthake me; ()</p>



<p class="hangnum"><a name="para66"></a><span class="paranum">66</span>. <a name="O0.0645"></a></p>



<p class="gatha1"> Samaṇā tava sāsanā’va tiṇṇā</p>



<p class="gatha2">Adhunā dhammadharā’nudhammacārī,</p>



<p class="gatha3">Paṭipattiratā bahussutā ca</p>



<p class="gathalast">Suviyattā suvisāradā vinītā; ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Paṭisiddhaparappavādivādā</p>



<p class="gatha2">Sahadhammena sapāṭihāriyaṃ te,</p>



<p class="gatha3">Kathayanti kathāpayanti dhammaṃ</p>



<p class="gathalast">Parinibbātu tato bhavantya voca, ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Pariniṭṭhitasabbabuddhakicco</p>



<p class="gatha2">Munirevaṃ samudirite tivāraṃ,</p>



<p class="gatha3">Analanti nirālayo bhavesu</p>



<p class="gathalast">Tadū’(pacchandasikaṃ) nisedhanāya; ()</p>



<p class="hangnum"><a name="para69"></a><span class="paranum">69</span>. <a name="O0.0646"></a></p>



<p class="gatha1"> Appossukko samāno viharatu kalimā ho timāsaccayena</p>



<p class="gatha2">Saccālokappakāso durita tamahido pañcatāḷisavassaṃ;</p>



<p class="gatha3">Sammā khīṇassineho tibhuvanabhavane dhammarājappadīpo</p>



<p class="gathalast">Nibbāyissatya’bhāsi tadahani vijahañcā’yu saṅkhāravegaṃ ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Cāpāle cetiye’vaṃ vijahati satiyā sampajaññenavāyu-</p>



<p class="gatha2">Saṅkāre bhūmicālo bhavi paṭupaṭahārāva gambhiraghoso,</p>



<p class="gatha3">Gajchiṃsu vijjurājibhujasatapahaṭā sukkhajimūtabheri</p>



<p class="gathalast">Loko sokandhakāre paripati janito bhiṃsano lomahaṃso; ()</p>



<p class="bodytext">Itimedhānandābhidhānena yatinā viracite sakalakavijana hadayānandadānanidāne jinavaṃsadīpe santike nidāne bhagavato āyusaṅkhārossajjana pavatti paridīpo aṭṭhavīsatimo saggo.</p>



<p class="hangnum"><a name="para1"></a><span class="paranum">1</span>. <a name="O0.0648"></a></p>



<p class="gatha1"> Yenā’nando vasati bhagavā tena gantvā nisinno</p>



<p class="gatha2">Pādambhoje sumahiya suhebaddhamuddhāñjalihi,</p>



<p class="gatha3">Bhante sukkhāsati ca elitā hiṃsano lomahaṃso</p>



<p class="gathalast">Jāto kasmā vasumativadhū sampavedhītya’pucchi; ()</p>



<p class="hangnum"><a name="para2"></a><span class="paranum">2</span>.</p>



<p class="gatha1"> Heṭṭhā’kāse balavapavane vāyamāne kadāci</p>



<p class="gatha2">Vātaṭṭhā yā salilapathavī taṭṭhitā paṃsubhumi,</p>



<p class="gatha3">Saṅkampante yatharivatari lola kallolamāli-</p>



<p class="gathalast">Majjhotiṇṇā pathavicalanaṭṭhāna mānanda ce’taṃ; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Appekacce samaṇa samaṇabrāhmaṇā appamāṇā</p>



<p class="gatha2">Āposaññā sukhumapathavi bhāvitā santi yesaṃ,</p>



<p class="gatha3">Pattābhiññā paricitavasī te samāpattilābhī</p>



<p class="gathalast">Kampentīmaṃ tadapi bhavate bhūmicālassa ṭhānaṃ; ()</p>



<p class="hangnum"><a name="para4"></a><span class="paranum">4</span>. <a name="O0.0649"></a></p>



<p class="gatha1"> Gabbhokkanto bhacati ca yadā sampajāno satova</p>



<p class="gatha2">Gabbhasmā nikkhamati carime attabhāve tadāpi,</p>



<p class="gatha3">Sambodhiṃ vā purisanisaho bujjhate kampate’yā</p>



<p class="gathalast">Ete dhammā samaṇa mahato bhumicālassa hetu; ()</p>



<p class="hangnum"><a name="para5"></a><span class="paranum">5</span>.</p>



<p class="gatha1"> Buddho hutvā bhuvananayano dhammacakkaṃ pajānaṃ</p>



<p class="gatha2">Saṃvattetī vijahati yadā cā’yusaṅkhāravegaṃ,</p>



<p class="gatha3">Kampatye’sāpathavi phusate khandhanibbānadhātuṃ</p>



<p class="gathalast">Ānande’te mahatipathavikampanatthāya hetu; ()</p>



<p class="hangnum"><a name="para6"></a><span class="paranum">6</span>. <a name="O0.0650"></a></p>



<p class="gatha1"> Tabyāsenabbigatahadayā’nandamānandatheraṃ</p>



<p class="gatha2">Assāsetvā uparupari so desanaṃ vaḍḍhayitvā,</p>



<p class="gatha3">Ānandā’haṃ karahacivasiṃ yassa nerañjarāya</p>



<p class="gathalast">Najjā tire jitajalamucassā’japālassa mūle; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Tatrā’gantvā phusatu bhagavā khandha nibbānadhātuṃ</p>



<p class="gatha2">Issāmāyāmalinahadayo pāpimā iccavoca,</p>



<p class="gatha3">Laddhokāso punarapi kamamaṃ evamevā’bhiyāci</p>



<p class="gathalast">Ajjā’sīnaṃ paramarucire pya’tra cāpālacetye; ()</p>



<p class="hangnum"><a name="para8"></a><span class="paranum">8</span>.</p>



<p class="gatha1"> Apposasukekā tvamiha kalimā hohi māsehi tīhi</p>



<p class="gatha2">Khandhānaṃ nibbuti bhagavato hessatī’ccetamatthaṃ,</p>



<p class="gatha3">Ārocentena hi kasatimatā samapajaññena bhikkhu</p>



<p class="gathalast">Ossaṭṭho me jitanamucinā cā’yusaṅkhāradhammo; ()</p>



<p class="hangnum"><a name="para9"></a><span class="paranum">9</span>. <a name="O0.0651"></a></p>



<p class="gatha1"> Evaṃ vutte caraṇakamalacanda mānandathero</p>



<p class="gatha2">Natvā bhante bahujanahitatthāya tiṭṭhā’yukappaṃ,</p>



<p class="gatha3">Vatatikkhattuṃ paramakaruṇācodito yācidāni</p>



<p class="gathalast">Nā’yaṃ kālo bhavati sugataṃ yāvanāyi’cca’voca; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Sambodhiṃ tvaṃ yadi bhagavato saddahanto’si kasmā</p>



<p class="gatha2">Nippīḷesī dasabala manullaṅghanīyā’bhilāpaṃ,</p>



<p class="gatha3">Tasmiṃ tasmiṃ sati bhagavatā ka yamāne nimitte</p>



<p class="gatha3">Tumheve’taṃ viya kalimatā dukkatañcā’paraddhaṃ; ()</p>



<p class="hangnum"><a name="para11"></a><span class="paranum">11</span>.</p>



<p class="gatha1"> Yāceyyāsi yadi dasabalaṃ ce paṭikkhippa vācā</p>



<p class="gatha2">Satthā’datte tava tatiyakaṃ vippayogo piyehi,</p>



<p class="gatha3">Naṇvā’kkhāto samaṇa paṭigacceva me saṅkhataṃ yaṃ</p>



<p class="gathalast">Jātaṃ bhūtaṃ avipariṇataṃ taṃ kuto’ pe’ttha labbhā; ()</p>



<p class="hangnum"><a name="para12"></a><span class="paranum">12</span>. <a name="O0.0652"></a></p>



<p class="gatha1"> Ekaṃsenā’vitathavacasā saccasandhena cāyu-</p>



<p class="gatha2">Saṅkhāro’ hīyati bhagavatā vyākatā’nanda bhikkhu,</p>



<p class="gatha3">Yāsā vācā yathariva chiyāmuttakhāṇo tathā taṃ</p>



<p class="gathalast">Paccāgacche napunavacanaṃ jīvitārakkhahetu; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Evaṃ vatvā sapadi sugato gandhanāgindagāmī</p>



<p class="gatha2">Yenāraññaṃ vipulamalakāsāravesāliyaṃ so,</p>



<p class="gatha3">Kūṭāgāraṃ tadavasariyā’nandatherena saddhiṃ</p>



<p class="gathalast">Iccābhāsī samaṇaparisaṃ sannipātehi sīghaṃ; ()</p>



<p class="hangnum"><a name="para14"></a><span class="paranum">14</span>. <a name="O0.0653"></a></p>



<p class="gatha1"> Evaṃ bhante lapitavacano sokasallena viddho</p>



<p class="gatha2">Sohā’yasmā vasigaṇa mupaṭṭhānasāḷāya māsuṃ,</p>



<p class="gatha3">Rāsikatvā mahitacaraṇo’pāhano tassa kālaṃ</p>



<p class="gathalast">Ārocesi gamiya bhagavā pīṭhikāyaṃ nisajja; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Āmantetvā samaṇaparisaṃ bodhipakakkhe bhavā me</p>



<p class="gatha2">Yete dhammā sayamadhigatā desitā sādhukaṃ vo,</p>



<p class="gatha3">Uggaṇhitvā yathariva siyā sāsanañcaddhanīyaṃ</p>



<p class="gathalast">Bhāvetabbā suparihariyā sevitabbā’ti vatvā; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Nibbāyissatya’vaca bhagavā accayenā’cirena</p>



<p class="gatha2">Temāsānaṃ bhuvanabhavanu’jjotapajjotarūpo;</p>



<p class="gatha3">Tumhe sampādayatha samaṇā appamādena sabbe</p>



<p class="gathalast">Saṅkhārā yaṃ samudayamayā lakkhaṇabbhāhatā’ti; ()</p>



<p class="hangnum"><a name="para17"></a><span class="paranum">17</span>. <a name="O0.0654"></a></p>



<p class="gatha1"> Pubbaṇhe so karakisalayā’dhāna’viṭṭhānapatto</p>



<p class="gatha2">Patto satthā pacuracaraṇo cīvaracchannaganto,</p>



<p class="gatha3">Gattobhāsāruṇitaparikhāvīthipākāracakkaṃ</p>



<p class="gathalast">Cakkaṅkeha’ṅkitapadatalassālivesālināmaṃ; () (Yamakabandhanaṃ)</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Āhiṇḍitvā tahi manugharaṃ piṇḍa manvesamāno</p>



<p class="gatha2">Pacchābhattaṃ bhuvananayano locanindīvarehi,</p>



<p class="gatha3">Taṃ vesāliṃ dviradagatimā’nanda nāgāpalokaṃ</p>



<p class="gathalast">Oloketvā ida mavaca me pacchimaṃ dassana’nti; ()</p>



<p class="hangnum"><a name="para19"></a><span class="paranum">19</span>. <a name="O0.0655"></a></p>



<p class="gatha1"> Tambhāṭhānā nayanasubhagaṃ sevito sāvakehi</p>



<p class="gatha2">Bhaṇḍaggāmāṭavi mavasaṭo diṭṭhivādībhasīho,</p>



<p class="gatha3">Nicchāretvā sarasamadhuraṃ dhammagambhīraghosaṃ</p>



<p class="gathalast">Taṇhākhīṇā mamapunabhavo bhikkhave natthya’bhāsi; ()</p>



<p class="hangnum"><a name="para20"></a><span class="paranum">20</span>.</p>



<p class="gatha1"> Tisso sikkhā pariharatha vo sādhukaṃ bhikkhave’ti</p>



<p class="gatha2">Evaṃ vatvā matibhagavatibhattubhūto sayambhu,</p>



<p class="gatha3">Tamhāgāmā punarupagamī hatthigāma’mbagāmaṃ</p>



<p class="gathalast">Jambuggāmaṃ vamitagamano hatthivikkantigantā; ()</p>



<p class="hangnum"><a name="para21"></a><span class="paranum">21</span>. <a name="O0.0656"></a></p>



<p class="gatha1"> Patvā bhogāyatana manaso bhoganāmaṃ subhikkhaṃ</p>



<p class="gatha2">Nibbhogo so nagaramaparaṃ bhāratibhatturūpo,</p>



<p class="gatha3">Cittābhogaṃ kurutha samaṇā sādhukaṃtaṃ suṇātha</p>



<p class="gathalast">Desissāmī’tya’vadi caturo vo uḷārāpadese; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Eso dhammo bhavati vinayo sāsanaṃ satthu cedaṃ</p>



<p class="gatha2">Abbhaññātaṃ vata bhagavato sammukhā me sutanti,</p>



<p class="gatha3">Sakkhīkatvā yadi vadati maṃ bhikkhave koci bhikkhu</p>



<p class="gathalast">Nādatabbaṃ tadadhivacanaṃ nappaṭikkositabbaṃ; ()</p>



<p class="hangnum"><a name="para23"></a><span class="paranum">23</span>.</p>



<p class="gatha1"> Pakkhittānaṃ mama tipiṭake tappadabyañjanānaṃ</p>



<p class="gatha2">Yaṃyaṃṭhānaṃ avatarati saṃdissate niddhamettha,</p>



<p class="gatha3">Gantabbaṃ vo sugahitamidaṃ bhāsitaṃ bhikkhunoti</p>



<p class="hangnum"> </p>



<p class="gathalast"> Chaḍḍetabbaṃ kavacanamitaraṃ duggahītanti no ce;()</p>



<p class="hangnum"><a name="para24"></a><span class="paranum">24</span>. <a name="O0.0657"></a></p>



<p class="gatha1"> Āvāse yo viharati mahābhikkhusaṅgo amutra</p>



<p class="gatha2">Therā bhikkhū tipiṭakadharā theravaṃsaddhajā ye,</p>



<p class="gatha3">Yvābhiññāto paṭibalataro bhikkhu vā sammukhā me</p>



<p class="gathalast">Tesaṃ tesaṃ idamavagataṃ suggahītatti vutte; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Otāretvā tadapi vinaye satthu suttābhidhamme</p>



<p class="gatha2">Saṃsandantaṃ yadipana paṭiggaṇhitabbaṃkata na noce,</p>



<p class="gatha3">Cattāro me itivibhajite nippadesāpadese</p>



<p class="gathalast">Dhāreyyātha’bruvi muni ranādhānagāhī sadā vo; ()</p>



<p class="hangnum"><a name="para26"></a><span class="paranum">26</span>. <a name="O0.0658"></a></p>



<p class="gatha1"> Patvā pāvāpuravara matho’ropitakkhandhabhāro</p>



<p class="gatha2">Ambāraññe viharati mamaṃ dhammarājāti sutvā,</p>



<p class="gatha3">Tibbacchando javanamatino dassanassādanamhi</p>



<p class="gathalast">Cundo gantvā caraṇakamalaṃ vandi kammāraputto; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Sammādhammassavaṇapasuto ekamantaṃ nisinno</p>



<p class="gatha2">Sotāpanno paṭhamadivase dassanenevasatthu,</p>



<p class="gatha3">Buddhaṃ paññābhagavatipatiṃ svatanāyā’bhiyācaṃ</p>



<p class="gathalast">Cando pubbācalamiva gharaṃ pāvisi cundanāmo; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Sampādetvāgahapati bahuṃ tāyaratyā’vasāne</p>



<p class="gatha2">Khajjaṃ bhojjaṃ sumadhutaraṃ sūkaraṃ maddavampi,</p>



<p class="gatha3">Pakkhittojaṃ pacuravibhavo ñāpayī dhammarañño</p>



<p class="gathalast">Kālo bhante’tarahi bhagavā niṭṭhitaṃ bhojananti; ()</p>



<p class="hangnum"><a name="para29"></a><span class="paranum">29</span>. <a name="O0.0659"></a></p>



<p class="gatha1"> Sālakkhandhāyatabhujayugo muggavaṇṇaṃ gahetvā</p>



<p class="gatha2">Pattaṃ pattatthavikapihitaṃ pakkanigrodhavaṇṇaṃ,</p>



<p class="gatha3">Acchādetvā parivutavasi cīvaraṃ paṃsukūlaṃ</p>



<p class="gathalast">Pāsādabbhantara mabhiruhī tassa sovaṇṇavaṇṇo; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Bālādiccori’va dasabalo tāva pubbācalagge</p>



<p class="gatha2">Paññattasmiṃ ratanakhavite bhaddapīṭhe nisajja,</p>



<p class="gatha3">Āmantetvā jitadhanapatiṃ cundamādiccabandhu</p>



<p class="gathalast">Satthāraṃ tvaṃ parivisiminā maddavenātya’bhāsi; ()</p>



<p class="hangnum"><a name="para31"></a><span class="paranum">31</span>. <a name="O0.0660"></a></p>



<p class="gatha1"> Santappetvā sugatapamukhaṃ bhikkhusaṅghaṃ sahatthā</p>



<p class="gatha2">Maṃsaṃ sobbhe nikhaṇiya tato satthubhuttāvasesaṃ,</p>



<p class="gatha3">Bhatyā dhammassavaṇnirataṃ bodhayitvāpayāsi</p>



<p class="gathalast">Pūro paṅkeruhamiva jino cundakammāraputtaṃ; ()</p>



<p class="hangnum"><a name="para32"></a><span class="paranum">32</span>.</p>



<p class="gatha1"> Bāḷhābādho balavakaṭukā vedanā tassa bhattaṃ</p>



<p class="gatha2">Bhuttāvissā’bhavi bhagavato rattapakkhandikā’si,</p>



<p class="gatha3">Vikkhambhetvā tamapi satimā sampajāno’vidūre</p>



<p class="gathalast">Maggotiṇṇo muni rupagamīrukkhamūlaṃ kilanto; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Paññāpetvā catuguṇamupaṭṭhākathero adāsi</p>



<p class="gatha2">Yaṃ saṅghāṭiṃ narahari tahiṃ vissamatto nisajja,</p>



<p class="gatha3">Gantvā’nandā’hara sarabhasaṃ tvaṃ pipāsāturassa</p>



<p class="gathalast">Pānīyyaṃ me nikhiladarathā nibbutassetya’bhāsī; ()</p>



<p class="hangnum"><a name="para34"></a><span class="paranum">34</span>. <a name="O0.0661"></a></p>



<p class="gatha1"> Yasmā bhatte sakaṭasatasañcārasambhinnamaggā</p>



<p class="gatha2">Gorūpānaṃ vigaḷitaṭī siṅgasaṅghaṭṭaṇena,</p>



<p class="gatha3">Cakkacchinnā kalalakalusībhutasantattavāri</p>



<p class="gathalast">Nālaṃ pātuṃ salilamadhunā kunnadi sandate’dha; ()</p>



<p class="hangnum"><a name="para35"></a><span class="paranum">35</span>.</p>



<p class="gatha1"> Accāsanne kakudhaviṭapīmūlasaṃsaṭṭhakulā</p>



<p class="gatha2">Vātakkhittā’malajalakaṇā sātasitodapuṇṇā,</p>



<p class="gatha3">Sakkā bhante savati kakudhāsindhu gattāni sīkiṃ</p>



<p class="gathalast">Kātuṃ pātuṃ dharaṇiramaṇi baddhahārābhirāmā; ()</p>



<p class="hangnum"><a name="para36"></a><span class="paranum">36</span>. <a name="O0.0662"></a></p>



<p class="gatha1"> Evaṃ vutte puna bhagavatā codito pattahattho</p>



<p class="gatha2">Patvā’nando kalalavisamaṃ kunnadītitthamāsuṃ,</p>



<p class="gatha3">Netvā sitodaka malulitaṃ nimmalaṃ sandamānaṃ</p>



<p class="gathalast">Ñato bhante pivatu bhagavā’tyā’ha buddhānubhāvo; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Tasmiṃkāle samitatasiṇaṃ rukkhamūle nisinnaṃ</p>



<p class="gatha2">Naṃ disvāna’ṅkusanisitadhī pukkuso kamallaputto,</p>



<p class="gatha3">Pabyākāsika paṭutarasamāpattiyākittanena</p>



<p class="gathalast">Āḷārassā’dhikavupasame attano’bhippasādaṃ; ()</p>



<p class="hangnum"><a name="para38"></a><span class="paranum">38</span>.</p>



<p class="gatha1"> Gajjantisvā’sanisu parito niccharantīsu jātu</p>



<p class="gatha2">Vijjummālāsu ca galagalāyantiyā vuṭṭhiyāhaṃ,</p>



<p class="gatha3">Saññibhuto nanu khaphasamāpattiyā santavitto</p>



<p class="gathalast">Nā’ssosiṃ bho sutikaṭuravaṃ nāddasaṃ rūpavāha; ()</p>



<p class="hangnum"><a name="para39"></a><span class="paranum">39</span>. <a name="O0.0663"></a></p>



<p class="gatha1"> Vuttaṃ sutvā’matarasahīraṃ uddharitvāna dhīmā</p>



<p class="gatha2">Saddhābījaṃ panihita kamathā’ḷārakālāmakhette,</p>



<p class="gatha3">Yebhuyyenā’samacupasame siṅbhīvaṇṇe pasanno</p>



<p class="gathalast">Datvā buddhaṃ saraṇa magamā sāṭakaṃ siṅgīvaṇṇaṃ; ()</p>



<p class="hangnum"><a name="para40"></a><span class="paranum">40</span>.</p>



<p class="gatha1"> Tattaṅgārodaramiva tamaṅgīrasaṅgopanītaṃ</p>



<p class="gatha2">Vatthaṃ vītaccika mabhinavaṃ siṅgivaṇṇaṃ rarāja,</p>



<p class="gatha3">Pacchā paccuttariya kakudhāsindhu majjhogahetvā</p>



<p class="gathalast">Ambāraññaṃ tahi mavatarī sakyasiho sasaṅgho; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Saṅghāṭiṃ patthariya sahasā cundatherena mañce</p>



<p class="gatha2">Paññattasmiṃ sapadi samadhiṭṭhāya vuṭṭhānasaññaṃ,</p>



<p class="gatha3">Accadhāyā’dhikakilamatho so sato sampajañño</p>



<p class="gathalast">Pāde pādaṃ bhavabhayabhido sīhaseyyaṃ akāsi; ()</p>



<p class="hangnum"><a name="para42"></a><span class="paranum">42</span>. <a name="O0.0664"></a></p>



<p class="gatha1"> Āmantetvā niravadhidayo thera mānandanāmaṃ</p>



<p class="gatha2">Dve me laddhā samasamaphalā piṇḍapātā visiṭṭhā,</p>



<p class="gatha3">Sandeho yo karabhavi siyā cundakammāraputta-</p>



<p class="gathalast">Sse’vaṃ vatvā pariharatu tañcāha me accayena; ()</p>



<p class="hangnum"><a name="para43"></a><span class="paranum">43</span>.</p>



<p class="gatha1"> Tamhā khīṇāsavaparivuto bhuripañño hirañña-</p>



<p class="gatha2">Vatyā najjā vijanapavanaṃ pārime tirabhāge,</p>



<p class="gatha3">Phullaṃ sālabbana mavasarī kosiṇārāna maggaṃ</p>



<p class="gathalast">Mallānaṃ so suravanasiriṃ rājadhānyā’vidūre; ()</p>



<p class="hangnum"><a name="para44"></a><span class="paranum">44</span>. <a name="O0.0665"></a></p>



<p class="gatha1"> Ānandenā’ nadhivaravaco coditeno’ pacāre</p>



<p class="gatha2">Paññantasmiṃ tathaṇayamakassālarukkhantarāḷe</p>



<p class="gatha3">Mañce paññāsatiparimukho uttarādhānasīse</p>



<p class="gathalast">Katvā pādoparipada manuṭṭhānaseyyaṃakāso ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Sitacchāyā vigaḷitarajodhūsarā sabbaphāli-</p>



<p class="gatha2">Phullā bhantī jaṭitaviṭapakkhandhamūlā’ ññamaññaṃ,</p>



<p class="gatha3">Saṅkiṇṇālī sapadi yamakassālasālā visālā</p>



<p class="gathalast">Dissante’vaṃ vakulatilakā’sokacampeyyasākhī; ()</p>



<p class="hangnum"><a name="para46"></a><span class="paranum">46</span>.</p>



<p class="gatha1"> Naccaṃ gītaṃ vividhaturiyaṃ vattate’dāni dibbaṃ</p>



<p class="gatha2">Dibbaṃ cuṇṇaṃ malayajamayaṃ dibbamandāravāni,</p>



<p class="gatha3">Passā’nandabbikacayamakassālapupphānya’kāle</p>



<p class="gathalast">Samūjāye’vahi bhagavato antalikkhā patanti; ()</p>



<p class="hangnum"><a name="para47"></a><span class="paranum">47</span>. <a name="O0.0666"></a></p>



<p class="gatha1"> Ete brahmāmaranaraphaṇī cāmaracchattahatthā</p>



<p class="gatha2">Mālāmālāguḷaparimalaṇḍupadīpaddhajehi,</p>



<p class="gatha3">Channaṃ tāḷāvacarabhajitaṃ maṅgalāgārabhutaṃ</p>



<p class="gathalast">Jātikkhettaṃ nanu bhagavato kevalaṃ pūjanāya; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Ānande’vaṃ satipi bhagavā tāvatā sakkatovā</p>



<p class="gatha2">Sammā tesaṃ nacagarukato namānito pūjitovā,</p>



<p class="gatha3">Yo kho dhammaṃ carati samaṇo’ pāsako vā’nudhammaṃ</p>



<p class="gathalast">Bhatyā so maṃ paramavidhānā kamānaye pūjayeti; ()</p>



<p class="hangnum"><a name="para49"></a><span class="paranum">49</span>. <a name="O0.0667"></a></p>



<p class="gatha1"> Amhe tasmātiha paṭipadaṃ suṭṭhu dhammānudhammaṃ</p>



<p class="gatha2">Sampādemā’tya’vaca muni vo sikkhitabbañhi evaṃ,</p>



<p class="gatha3">Dhammāssāmiṃ sapadi purato vījamāno samāno</p>



<p class="gathalast">Hatthicchāpo yathariva ṭhīto theranāgo’pavāno; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Mallānaṃ kho nagaravarato yāvatā sāladāyaṃ</p>



<p class="gatha2">Rāsibhūtā’surasuravarabrahmarājūhi yasmā,</p>



<p class="gatha3">Daṭṭhuṃ buddhaṃ dasabaladharaṃ khittavālaggakoṭi-</p>



<p class="gathalast">Mattaṭṭhāne dasadasahi vā natthya’phuṭṭhappadeso; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Kandantīnaṃ pakiriya sake kesapāse ca bāhā</p>



<p class="gatha2">Paggaṇahitvā sirasi pathavisaññinīdevatānaṃ,</p>



<p class="gatha3">Jhāyantīnaṃ bhuviparipatantīna mujjhāyinīnaṃ</p>



<p class="gathalast">Dento’kāsaṃ apanayi parañceḷhakeno’pavānaṃ; ()</p>



<p class="hangnum"><a name="para52"></a><span class="paranum">52</span>. <a name="O0.0668"></a></p>



<p class="gatha1"> Saṅkhārānaṃ khayavaya manāgāmino vītarāgā</p>



<p class="gatha2">Devabrahmā sumariya yathevi’ndakhīlācalaṭṭhā,</p>



<p class="gatha3">Nāmhe bhante’tarahī viya vo accayenātya’vocuṃ</p>



<p class="gathalast">Passissāmā’yati miga manobhāvanīyepi bhikkhū; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Jātaṭṭhānappabhutika midhānandaṭhānaṃ catukkaṃ</p>



<p class="gatha2">Puññakkhettaṃ bhuvi bhagavato sabbhisaṃvejaniyaṃ,</p>



<p class="gatha3">Addhā saddhāvisadahadayā sādhavo cārikāyaṃ</p>



<p class="gathalast">Āhiṇḍantā pavurakusalaṃ tatrapatvā viṇanti; ()</p>



<p class="hangnum"><a name="para9"></a><span class="paranum">9</span> 54. <a name="O0.0669"></a></p>



<p class="gatha1"> Puṭṭhassevaṃ kathamapi mayaṃ mātugāmesu bhante</p>



<p class="gatha2">Vattissāmā’tyamitamatimā’ nandatherassa’bhāsi,</p>



<p class="gatha3">Tannijjhānaṃ tadabhilapanaṃ mākarothāti tumhe</p>



<p class="gathalast">Evaṃsante satiparimukhā hotha chadvārarakkhā; ()</p>



<p class="hangnum"><a name="para55"></a><span class="paranum">55</span>.</p>



<p class="gatha1"> Puṭṭhassevaṃ maya mutusamuṭṭhānarūpāvasiṭṭhe</p>



<p class="gatha2">Vatteyyāmhe tavanirupame rūpakāye kathannu,</p>



<p class="gatha3">Mākho tumhe bhavatha munino dehapūjāvidhāne</p>



<p class="gathalast">Sakhyāpārā upari ghaṭathā’hā’savānaṃ khayeti; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Saṃvijjante bhagavati idhānanda bhīyyopasannā</p>



<p class="gatha2">Rūpībrahmāmarapabhutayo khattiyabrāhmaṇā ye,</p>



<p class="gatha3">Sakkaccaṃ te yathariva janā cakkavattissarīre</p>



<p class="gathalast">Sabyāpārā naraharisariropahāre siyunti; ()</p>



<p class="hangnum"><a name="para57"></a><span class="paranum">57</span>. <a name="O0.0670"></a></p>



<p class="gatha1"> Cattāro me bahujanahitā buddhapaccekabuddhā</p>



<p class="gatha2">Yasmā maggapphalasukhamudā sāvakā cakkavattī,</p>



<p class="gatha3">Rājā pūjāvidhisumahiyā honti thūpārahe’va</p>



<p class="gathalast">Tasmā thūpo mamapi bhavatā’nandasiṅghāṭakamhi; ()</p>



<p class="hangnum"><a name="para58"></a><span class="paranum">58</span>.</p>



<p class="gatha1"> Evaṃ vutte sariya tamurotomaribhūtasoko</p>



<p class="gatha2">Therānando pavisiya nirālambadhammo vihāraṃ,</p>



<p class="gatha3">Ālambitvā vilapiya bahuṃ aggalatthambhasīse</p>



<p class="gathalast">Satthā sekhe kaḷitakaruṇāpāṅgabhaṅgo parodi; ()</p>



<p class="hangnum"><a name="para59"></a><span class="paranum">59</span>. <a name="O0.0671"></a></p>



<p class="gatha1"> Āmantetvā tamanadhivaro puñchamakānassudhāraṃ</p>



<p class="gatha2">Theraṃ mākhovilapi ala mānanda māsoci hevaṃ,</p>



<p class="gatha3">Saṅkhārānaṃ kathamiha labhe niccataṃ nibbikāraṃ</p>



<p class="gathalast">Akkhātaṃ me nanu piyajanabbippayogo siyāti; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Mettāpubbena hi cirataraṃ kāyakammena vācā-</p>



<p class="gatha2">Kammenā’yaṃ guṇamaṇimanokammunā bhikkhave maṃ;</p>



<p class="gatha3">Sakkaccaṃ sannicitakusalopaccupaṭṭhāsi tasmā</p>



<p class="gathalast">Ātāpī so tvamasi nipapako hesi khīṇāsavoti; ()</p>



<p class="hangnum"><a name="para61"></a><span class="paranum">61</span>. <a name="O0.0672"></a></p>



<p class="gatha1"> Chāyāmaññe cira manucaraṃ seyyathā’nandabhikkhū-</p>



<p class="gatha2">Paṭṭhāko me bhavati sutavā nāgatātitakānaṃ,</p>



<p class="gatha3">Sambuddhānaṃ bhagavata mupaṭṭhāyakā ce’tadaggā</p>



<p class="gathalast">Iccā’he’tapparamasamaṇāyeva hessantya’hesuṃ; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Saṃvaṇṇesi niravadhiguṇo ukkhipanto’va meruṃ</p>



<p class="gatha2">Saṅkhobhento viya jalanidhiṃ pattharanto’va bhumiṃ,</p>



<p class="gatha3">Vitthārento viya ravipathaṃ saṅghamajjhe ṭhitassa</p>



<p class="gathalast">Ānandassu’ttaritaraguṇaṃ abbhutaccherabhūtaṃ; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Hitvā sākhānagara manalaṃjaṅgalaṃ issarānaṃ</p>



<p class="gatha2">Vāsaṭṭhānaṃ taditarapuraṃ sabbasampattisāraṃ,</p>



<p class="gatha3">Patvā rājaggahapabhutikaṃ nātha nibbāyatūti</p>



<p class="gathalast">Evaṃ vutte muni ravaca māhevamānandavoca; ()</p>



<p class="hangnum"><a name="para64"></a><span class="paranum">64</span>. <a name="O0.0673"></a></p>



<p class="gatha1"> Pubbe dibbopamasukha vidhā’nanda’haṃ cakkavatti-</p>



<p class="gatha2">Rājā hutvā cira manubhaviṃ dhammiko dhammarājā,</p>



<p class="gatha3">Mallānaṃ kho tadahani kusāvatya’yaṃ rājadhāni</p>



<p class="gathalast">Āsi lakkhivasati ralakārājadhānī’va phītā; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Gāmakkhette jitaripuraṇo kosiṇārāna masmiṃ</p>



<p class="gatha2">Sālāraññe jinakarivaro mārakaṇṭhiravena,</p>



<p class="gatha3">Yāme ajjāhani rajaniyā pacchime haññate’ti</p>



<p class="gathalast">Vāseṭṭhānaṃ pahiṇi yatimārocanatthaṃ tamatthaṃ; ()</p>



<p class="hangnum"><a name="para66"></a><span class="paranum">66</span>. <a name="O0.0674"></a></p>



<p class="gatha1"> Santhāgāre mahatiparisā kiñcikammaṃ paṭicca</p>



<p class="gatha2">Rāsibhūtā yativaravacocoditā mucchitāsi,</p>



<p class="gatha3">Uyyānaṃ te pavisiya tadā mallaputtā ca mallā</p>



<p class="gathalast">Vyāpajjiṃsū kasiranikarāvārapāre nimuggā; ()</p>



<p class="hangnum"><a name="para67"></a><span class="paranum">67</span>.</p>



<p class="gatha1"> Yaṃnūnāhaṃ narapatikulaṃ ekamekaṃ gahetvā</p>



<p class="gatha2">Vandāpeyyaṃ caraṇakamaladvanda maṅgīrasassa,</p>



<p class="gatha3">Iccānando yati sapariso puttadārehisaddhiṃ</p>



<p class="gathalast">Itthannāmo paṇamati jinaṃ mallarājāti vatvā; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Mallānañcāhariya paṭhameyeva yāme rajanyā</p>



<p class="gatha2">Vandāpesi sakalaparisaṃ tenupāyena buddhaṃ,</p>



<p class="gatha3">Sutvā vidvā bhagavata manuṭṭhānaseyyappavattiṃ</p>



<p class="gathalast">Sāḷāraññaṃ avasari paribbājako yo subhaddo; ()</p>



<p class="hangnum"><a name="para69"></a><span class="paranum">69</span>. <a name="O0.0675"></a></p>



<p class="gatha1"> Okāsaṃ me dadatha samaṇaṃ gotamaṃ pucchanāya</p>



<p class="gatha2">Kaṅkhādhammaṃ pajahitu midhānandapatto hamasmi,</p>



<p class="gatha3">Vutte satthā kilamati alaṃhāvuso mā vihaññi</p>



<p class="gathalast">Vatvā’nando bhagavati dayācodito vārayī taṃ; ()</p>



<p class="hangnum"><a name="para70"></a><span class="paranum">70</span>.</p>



<p class="gatha1"> Laddhokāso dasabaladayājālabaddho subhaddo</p>



<p class="gatha2">Aññāpekho pavisiya tahiṃ tabbihesānapekkho,</p>



<p class="gatha3">Pañhaṃ pucchi tadupanayane kovido’bhāsidhammaṃ</p>



<p class="gathalast">Vitthārento ariyavinaye puggale suppatiṭṭhe; ()</p>



<p class="hangnum"><a name="para71"></a><span class="paranum">71</span>. <a name="O0.0676"></a></p>



<p class="gatha1"> Pabbajjitvā bhagavati sayaṃ bhikkhubhāvābhisitto</p>



<p class="gatha2">Saṅkhārānaṃ khayavaya matho bhāvayitvā subhaddo,</p>



<p class="gatha3">Viddhaṃsetvā sakalakalusaṃ satthupaccakkhabhuto</p>



<p class="gathalast">Unnādetvā parisamarahaṃ pacchimosāvakosi; ()</p>



<p class="hangnum"><a name="para72"></a><span class="paranum">72</span>.</p>



<p class="gatha1"> Paññatto yo bhavati vinayo desito yoca dhammo</p>



<p class="gatha2">So vo satthā paramasaraṇo’tyā’ha me accayena,</p>



<p class="gatha3">There bhikkhū taditaravasī gāravaṃ voharantu</p>



<p class="gathalast">Bhante vatvā pariharatha vo sādarāsappatissā; ()</p>



<p class="hangnum"><a name="para73"></a><span class="paranum">73</span>.</p>



<p class="gatha1"> Paccakkho no bhavi dasabalo pucchituṃ sammukhā taṃ</p>



<p class="gatha2">Nāsakkhimhā mayamidamitī māhuvatthānutāpā,</p>



<p class="gatha3">Mutte tuṇhībhavi vasigaṇokiñci buddhecadhamme</p>



<p class="gathalast">Saṅghe magge vimati yadivo bhikkhave pucchathāti; ()</p>



<p class="hangnum"><a name="para74"></a><span class="paranum">74</span>. <a name="O0.0677"></a></p>



<p class="gatha1"> Yasmā khandhe pajahati jino bhikkhave bhandadāni</p>



<p class="gatha2">Āmantemī niyatabhadurā sabbasaṅkhāradhammā,</p>



<p class="gatha3">Sampādethā’tya’mitamatimā appamādena tumhe</p>



<p class="gathalast">Pabyākāsi bhagavata mayaṃ pacchimāhotivācā; ()</p>



<p class="hangnum"><a name="para75"></a><span class="paranum">75</span>.</p>



<p class="gatha1"> Rūpārūpāvacarakiriyajjhānasaññānirodha-</p>



<p class="gatha2">Saṅkhātā yā navavidhasamāpattiyo tā’nulomaṃ,</p>



<p class="gatha3">Nissīmamhonidhinibhaguṇo mārasaṅgāmasūro</p>



<p class="gathalast">Buddho nārāyanabaladharo so samāpajji tāva; ()</p>



<p class="hangnum"><a name="para76"></a><span class="paranum">76</span>. <a name="O0.0678"></a></p>



<p class="gatha1"> Taṃ taṃ jhānaṃ muni paṭisamāpajjamāno nirodhā</p>



<p class="gatha2">Sammā paccuṭṭhahiya paṭhamajjhānavosāna māpa,</p>



<p class="gatha3">Taṃ taṃ jhānaṃ punaranusamāpajjamāno catuttha-</p>



<p class="gathalast">Rūpajjhānu’ṭṭhahiya vigatāsesasaṅkhāradhammo; ()</p>



<p class="hangnum"><a name="para77"></a><span class="paranum">77</span>.</p>



<p class="gatha1"> Snehaparikkhayajāto</p>



<p class="gatha2">Pajjoto viya tilokamaṇipajjoto,</p>



<p class="gatha3">Buddhonirupadhisesa-</p>



<p class="gathalast">Parinibbutiyā sayambhu parinibbāyi; ()</p>



<p class="hangnum"><a name="para78"></a><span class="paranum">78</span>. <a name="O0.0679"></a></p>



<p class="gatha1"> Sampati devamanussa-</p>



<p class="gatha2">Pajāya saddhiṃ parodamānāya bhusaṃ,</p>



<p class="gatha3">Sokeni’va saṅkampi</p>



<p class="gathalast">Sahassarāvena’yaṃ mahāpathavī; ()</p>



<p class="hangnum"><a name="para79"></a><span class="paranum">79</span>.</p>



<p class="gatha1"> Vipphuritavijjurāji-</p>



<p class="gatha2">Daṇḍāhatameghadundubhīphalitā’suṃ,</p>



<p class="gatha3">Kadalivanaṃ viya nāgo</p>



<p class="gathalast">Nippīḷesi asesalokaṃ soko; ()</p>



<p class="hangnum"><a name="para80"></a><span class="paranum">80</span>.</p>



<p class="gatha1"> Jātikkhettaṃ khettaṃ</p>



<p class="gatha2">Viya sambādhaṃ chaṇehi tesaṃtesaṃ,</p>



<p class="gatha3">Vijanokāsā’ kāsā</p>



<p class="gathalast">Loke maṅgalanimittajātaṃ jātaṃ; () (Yamakabandhanaṃ)</p>



<p class="bodytext">Itimedhānandābhidhānena yatinā viracite sakalakavijana hadayānandadānanidāne jinavaṃsadīpe santike nidāne tathāgata parinibbānappavatti paridīpo ekūnatiṃsatimo saggo.</p>



<p class="bodytext">Parinibbute <a name="O0.0681"></a> bhagavati sahaparinibbānā brahmāsahampati imaṃ gāthaṃ abhāsi.</p>



<p class="gatha1">Sabbevanikkhipissanti bhūtā loke samussayaṃ</p>



<p class="gatha2">Yathā etādiso satthā loke appavipuggalo,</p>



<p class="gathalast">Tathāgato balappatto sambuddho parinibbutoti;</p>



<p class="bodytext">Parinibbute bhagavati sahaparinibbānāsakko devānamindo imaṃ gāthaṃ abhāsi.</p>



<p class="gatha1">Aniccā vatasaṅkārā uppāda vayadhammino,</p>



<p class="gathalast">Uppajjitvā nirujjhanti tesaṃvūpasamo sukhoti;</p>



<p class="bodytext">Parinibbute bhagavati sahaparinibbānā āyasmā anuruddho imā gāthāyo abhāsi.</p>



<p class="gatha1">Nāhuassāsapassāso ṭhita cittassa tādito</p>



<p class="gatha2">Anejāsanti mārabbha sokālamakarī muni,</p>



<p class="gatha3">Asallīnena cittena vedanaṃ ajjhavāsayi</p>



<p class="gathalast">Pajjotasseva nibbānaṃ vimokkho cetaso ahūhi;</p>



<p class="bodytext">Parinibbute bhagavati sahaparinibbānā āyasmā ānando imaṃ gāthaṃ abhāsi.</p>



<p class="gatha1">Tadāsiyaṃ hiṃsanakaṃ tadāsilomahaṃsanaṃ,</p>



<p class="gathalast">Sabbākāravarūpete sambuddhe parinibbuteti;</p>



<p class="hangnum"><a name="para1"></a><span class="paranum">1</span>.</p>



<p class="gatha1"> Lokattayekanayanomunikhippameva</p>



<p class="gatha2">Paggayhamuddhanibhuje parinibbutoti,</p>



<p class="gatha3">Kandiṃsu tāva vilapiṃsu vivaṭṭayiṃsu</p>



<p class="gathalast">Āvaṭṭayiṃsu papatiṃsu mavītarāgī; ()</p>



<p class="hangnum"><a name="para2"></a><span class="paranum">2</span>. <a name="O0.0682"></a></p>



<p class="gatha1"> Assāsayaṃ vasigaṇaṃ samalaṃ sasokaṃ</p>



<p class="gatha2">Ratyāvasesa matha dhammakathāya thero,</p>



<p class="gatha3">Taṃ vītināmayi niruddhatamo’nuruddho</p>



<p class="gathalast">Ānandatherasuhado hadayaṅgamāya; ()</p>



<p class="hangnum"><a name="para3"></a><span class="paranum">3</span>.</p>



<p class="gatha1"> Mallāna magganagaraṃ kusiṇāra middhaṃ</p>



<p class="gatha2">Ārocanāya parinibbutabhāva massa,</p>



<p class="gatha3">Ānandathera maniruddhayaso sarīro</p>



<p class="gathalast">Pāhesi attadutiyaṃ anuruddhathero; ()</p>



<p class="hangnum"><a name="para4"></a><span class="paranum">4</span>.</p>



<p class="gatha1"> Mallā tadatthapasutā samayena tena</p>



<p class="gatha2">Yatrā’bhisannipatitā patimattayanti,</p>



<p class="gatha3">Theropana’ttadutiyo tamupecca santhā-</p>



<p class="gathalast">Gāraṃ tamattha mabhivedayi sokadīno; ()</p>



<p class="hangnum"><a name="para5"></a><span class="paranum">5</span>. <a name="O0.0683"></a></p>



<p class="gatha1"> Therassa tassa suniyamakma samallaputtā</p>



<p class="gatha2">Mallā samallasuṇisā bhuvika mallachāyā,</p>



<p class="gatha3">Kandiṃsu tāva papatiṃsu pariddaviṃsu</p>



<p class="gathalast">Dhammillavellitabhujā’hatasokasallā; ()</p>



<p class="hangnum"><a name="para6"></a><span class="paranum">6</span>.</p>



<p class="gatha1"> Nānāvidhāni turiyāni sugandhamālaṃ</p>



<p class="gatha2">Ādāya pañcasatadussayugāni mallā,</p>



<p class="gatha3">Yenā’si tassasugatassu’tujaṃ sarīraṃ</p>



<p class="gathalast">Taṃ sāḷadāya mupavattana mosariṃsu; ()</p>



<p class="hangnum"><a name="para7"></a><span class="paranum">7</span>.</p>



<p class="gatha1"> Te gandhadhūpakusumehi ca naccagīta-</p>



<p class="gatha2">Vajjehi chattamaṇivijanicāmarehi,</p>



<p class="gatha3">Celabbitāna navamaṇḍalamāḷakādiṃ</p>



<p class="gathalast">Katvāna chāhamakariṃsu sarīrapūjaṃ; ()</p>



<p class="hangnum"><a name="para8"></a><span class="paranum">8</span>. <a name="O0.0684"></a></p>



<p class="gatha1"> Pamokkhamallapurisā’ṭṭhanahātasīsā</p>



<p class="gatha2">Gandhodakena sunivatthasupārutattā,</p>



<p class="gatha3">Muttāmaṇīhi khacitāya tathāgatassa</p>



<p class="gathalast">Gattaṃ suvaṇṇasivikāya niropitaṃ taṃ; ()</p>



<p class="hangnum"><a name="para9"></a><span class="paranum">9</span>.</p>



<p class="gatha1"> Cāletu mappamapi sattamavāsaramhi</p>



<p class="gatha2">Pucchiṃsu thera manuruddha masayha kinti,</p>



<p class="gatha3">So dibbacakkhumatiyā’mitadevatānaṃ</p>



<p class="gathalast">Pabyākari parivitakka mavecca thero; ()</p>



<p class="hangnum"><a name="para10"></a><span class="paranum">10</span>.</p>



<p class="gatha1"> Nissesamānusikadibbamahāmahehi</p>



<p class="gatha2">Taṃviggahaṃ bhagavato’bhimahīyamānaṃ,</p>



<p class="gatha3">Ukkhippa tāsamanuvattakamakallabhūpā</p>



<p class="gathalast">Gantvāna uttaradisāya purassu’dīciṃ; ()</p>



<p class="hangnum"><a name="para11"></a><span class="paranum">11</span>. <a name="O0.0685"></a></p>



<p class="gatha1"> Majjhenamajjha kamahinībharu muttarena</p>



<p class="gatha2">Dvārena tassanagarassa pavesayitvā,</p>



<p class="gatha3">Sutvāna bandhulapajāpatimallikā taṃ</p>



<p class="gathalast">Dvāre ṭhitā’thanavakovidhānabbayāya; ()</p>



<p class="hangnum"><a name="para12"></a><span class="paranum">12</span>.</p>



<p class="gatha1"> Dhotāya gandhasalilena mahālatābya-</p>



<p class="gatha2">Bhusāya sattaratanehi samujjalāya,</p>



<p class="gatha3">Aṅgīrasassa satapuññavīlāsacittaṃ</p>



<p class="gathalast">Chādesi gatta matulaṃ kaḷitāvakāsā; ()</p>



<p class="hangnum"><a name="para13"></a><span class="paranum">13</span>.</p>



<p class="gatha1"> Mallāna magganagarassa puratthimāyaṃ</p>



<p class="gatha2">Saṃvijjate makuṭabandhanacetiyaṃ yaṃ,</p>



<p class="gatha3">Dehaṃ tilokasaraṇassa puratthimena</p>



<p class="gathalast">Dvārena nikkhamiya tatra samappayiṃsu; ()</p>



<p class="hangnum"><a name="para14"></a><span class="paranum">14</span>. <a name="O0.0686"></a></p>



<p class="gatha1"> Sā yāvasandhisamalā nagarī tadāni</p>



<p class="gatha2">Mavdāravehi pihitā’bhavi channumattaṃ,</p>



<p class="gatha3">Pucchiṃsu satthu paṭipajjana mattabhāve</p>



<p class="gathalast">Ānandathera matha bhumibhujā kathanti; ()</p>



<p class="hangnum"><a name="para15"></a><span class="paranum">15</span>.</p>



<p class="gatha1"> Dehe yatheva paṭipajjati cakkavatti-</p>



<p class="gatha2">Rañño tatheva paṭipajjatha buddhadehe,</p>



<p class="gatha3">Iccāha so bhagavato’tujarūpakāyaṃ</p>



<p class="gathalast">Te veṭhayuṃ ahatakāsikasāṭakehi; ()</p>



<p class="hangnum"><a name="para16"></a><span class="paranum">16</span>.</p>



<p class="gatha1"> Kappāsapaṭṭavihatehipi veṭhayiṃsu</p>



<p class="gatha2">Katvāna pañcasatadussayugehi evaṃ,</p>



<p class="gatha3">Pakkhippa telaparipuṇṇasuvaṇṇadoṇyā</p>



<p class="gathalast">Aññā’yasāya paṭikujjiya doṇiyā te; ()</p>



<p class="hangnum"><a name="para17"></a><span class="paranum">17</span>. <a name="O0.0687"></a></p>



<p class="gatha1"> Gattaṃ jinassa citakaṃ katacittakammaṃ</p>



<p class="gatha2">Mālālatāvilasitaṃ satahatthamuccaṃ,</p>



<p class="gatha3">Vīsādhikaṃ agarucandanadāruka puṇṇaṃ</p>



<p class="gathalast">Āropayiṃsu siriyā jitavejayantaṃ; ()</p>



<p class="hangnum"><a name="para18"></a><span class="paranum">18</span>.</p>



<p class="gatha1"> Pāvāya mallanagaraṃ kusiṇāranāmaṃ</p>



<p class="gatha2">Gantā mahāpabhutikassapatheranāgo,</p>



<p class="gatha3">Bhikkhūhi pañcasatikehi pathokkamitvā</p>



<p class="gathalast">Rukkhassa mūla mupagamma khaṇaṃ nisīdi; ()</p>



<p class="hangnum"><a name="para19"></a><span class="paranum">19</span>.</p>



<p class="gatha1"> Addhānamagga mathakho paṭipajji tamhā</p>



<p class="gatha2">Mandāravaṃ kusuma maññataro gahetvā,</p>



<p class="gatha3">Ājīvako ta mahipassiya kassapākhyo</p>



<p class="gathalast">Jānāsi gotama manantajinantyapucchi; ()</p>



<p class="hangnum"><a name="para20"></a><span class="paranum">20</span>. <a name="O0.0688"></a></p>



<p class="gatha1"> Āmāvuso bhagavato parinibbutassa</p>



<p class="gatha2">Hontya’jja santadivasāti tatomayedaṃ,</p>



<p class="gatha3">Mandāravaṃ kusuma māharitanti vutte</p>



<p class="gathalast">Kandiṃsu keci vilapiṃsu avītarāgā; ()</p>



<p class="hangnum"><a name="para21"></a><span class="paranum">21</span>.</p>



<p class="gatha1"> Tāya’cchi bhikkhuparisāya subhaddabuḍḍha-</p>



<p class="gatha2">Pabbajjito sapadi satthari baddhavero,</p>



<p class="gatha3">Yo dubbaco yati mahāsamaṇena tena</p>



<p class="gathalast">Muttā mayaṃhi yadupaddutakāyavācā; ()</p>



<p class="hangnum"><a name="para22"></a><span class="paranum">22</span>.</p>



<p class="gatha1"> Icchāma yaṃja maya midānikaroma taṃyaṃ</p>



<p class="gatha2">Necchāma’dāni nakaroma mayaṃ tatomā,</p>



<p class="gatha3">Sovittha mācavilapittha’ lamāvusoti</p>



<p class="gathalast">Vatvā pahāra madadī jinadhammacakke; ()</p>



<p class="hangnum"><a name="para23"></a><span class="paranum">23</span>. <a name="O0.0689"></a></p>



<p class="gatha1"> Mallā narindamakuṭaṅakkitapādapīṭhā’-</p>



<p class="gatha2">Limpetu massa caturo cita mappasayha,</p>



<p class="gatha3">Pucchiṃsu thera manuruddha mi’tabruvi so</p>



<p class="gathalast">Patte’dha pajjalati kassapatherasīhe; ()</p>



<p class="hangnum"><a name="para24"></a><span class="paranum">24</span>.</p>



<p class="gatha1"> Dhammāgadena hatasokahadehi yena</p>



<p class="gatha2">Bhikkhūhi satthucitako vasikassapavho,</p>



<p class="gatha3">Teno’pasaṅkami subhaddakathaṃ sasīse</p>



<p class="gathalast">Sukkhāsanī’vu’rasi satti’va maññamāno; ()</p>



<p class="hangnum"><a name="para25"></a><span class="paranum">25</span>.</p>



<p class="gatha1"> Katvā padakkhiṇa madhiṭṭhahi so catuttha-</p>



<p class="gatha2">Jjhānuṭṭhito bhagavato citakaṃ tivāraṃ,</p>



<p class="gatha3">Baddhañjalī sirasi theravarassa bhetvā</p>



<p class="gathalast">Taṃ supakpatiṭṭhitapadāni patiṭṭhahiṃsu; ()</p>



<p class="hangnum"><a name="para26"></a><span class="paranum">26</span>. <a name="O0.0690"></a></p>



<p class="gatha1"> Therāsahassa karatāmarasehi satthu</p>



<p class="gatha2">Pādaṃsumāli vihitāhinipaccakāro,</p>



<p class="gatha3">Omujji gandhavitakāparasāgaramhi</p>



<p class="gathalast">Lokoca tappabhava sokaghanandhakāre; ()</p>



<p class="hangnum"><a name="para27"></a><span class="paranum">27</span>.</p>



<p class="gatha1"> Therenacāhinamite citako samantā</p>



<p class="gatha2">Sampajjalittha sayamevu’tujattabhāve,</p>



<p class="gatha3">Daḍḍhe jinassa masivā napichārikāsi</p>



<p class="gathalast">Sārīrikaṭṭhīvisaro’bhayathāvasiṭṭho; ()</p>



<p class="hangnum"><a name="para28"></a><span class="paranum">28</span>.</p>



<p class="gatha1"> Satteva nābhivakiriṃsu lalāṭagīvā</p>



<p class="gatha2">Dhātvakkhakaṭṭhi munino catudantadhātū,</p>



<p class="gatha3">Siddhatthakhaṇḍakatataṇḍulamuggamattā</p>



<p class="gathalast">Sesā pabhāyapi tidhā pakiriṃsu dhātu; ()</p>



<p class="hangnum"><a name="para29"></a><span class="paranum">29</span>. <a name="O0.0691"></a></p>



<p class="gatha1"> Nibbāpayiṃsu citakānala mantalikkhā</p>



<p class="gatha2">Nikkhamma cāmaramanohara nīradhārā,</p>



<p class="gatha3">Sāḷaddumehi salilāni tathā samantā</p>



<p class="gathalast">Mallā sugandhaparivāsitavārināpi; ()</p>



<p class="hangnum"><a name="para30"></a><span class="paranum">30</span>.</p>



<p class="gatha1"> Olambamānamaṇidāmasuvaṇṇadāmaṃ</p>



<p class="gatha2">Cittabbitānamathabandhiyamallabhūpā</p>



<p class="gatha3">Katvā sugandhaparibhaṇḍa muḷārasanthā-</p>



<p class="gathalast">Gāre susanthariya kojavakambalāni; ()</p>



<p class="hangnum"><a name="para31"></a><span class="paranum">31</span>.</p>



<p class="gatha1"> Taṭṭhānato kamakuṭabandhananāmasāḷaṃ</p>



<p class="gatha2">Yāvañjasaṃ rajatakañcanatoraṇehi,</p>



<p class="gatha3">Lājādinā kadalipuṇṇaghaṭehi dīpa-</p>



<p class="gathalast">Dhūpaddhajehi parito patimaṇḍayitvā; ()</p>



<p class="hangnum"><a name="para32"></a><span class="paranum">32</span>. <a name="O0.0692"></a></p>



<p class="gatha1"> Taṃ satthudhātuparipuṇṇa suvaṇṇadoṇiṃ</p>



<p class="gatha2">Mallāna maggapura māhariyu’ssavehi,</p>



<p class="gatha3">Setātapattalasite sarabhāsanamhi</p>



<p class="gathalast">Muttāmaṇīhi khacite tahi mappayitvā; ()</p>



<p class="hangnum"><a name="para33"></a><span class="paranum">33</span>.</p>



<p class="gatha1"> Kumbhena kumbha mupahacca gaḷaṃ gaḷena</p>



<p class="gatha2">Cakkena cakka mupahacca bhujaṃ bhujena,</p>



<p class="gatha3">Rakkhaṃ vidhāya caturaṅginiyā samantā</p>



<p class="gathalast">Senāya hemakavacehi gavacchikaṃva; ()</p>



<p class="hangnum"><a name="para34"></a><span class="paranum">34</span>.</p>



<p class="gatha1"> Katvevameva dhanurāvaraṇañca satti-</p>



<p class="gatha2">Hatthehi pañjara manantajinassadhātū,</p>



<p class="gatha3">Sammānayiṃsu sumahiṃsu susādhukīḷaṃ</p>



<p class="gathalast">Kīḷiṃsu sattadivasaṃ sahanāgarehi; ()</p>



<p class="hangnum"><a name="para35"></a><span class="paranum">35</span>. <a name="O0.0693"></a></p>



<p class="gatha1"> Sutvāna bhupati tamattha majātasattu</p>



<p class="gatha2">Satthāhi khattiyakulappabhavo ahampi,</p>



<p class="gatha3">Sārīrabhāga marahāma mayampi tasmā</p>



<p class="gathalast">Pāhesi dūta matha mallanarādhipānaṃ; ()</p>



<p class="hangnum"><a name="para36"></a><span class="paranum">36</span>.</p>



<p class="gatha1"> Vesālikā pacuralicchavibhubhujā ca</p>



<p class="gatha2">Sakyādhipā kapilavatthupurādhivāsī,</p>



<p class="gatha3">Bhūpā’llakappavijite bulayāca rāma-</p>



<p class="gathalast">Gāmamhi koliyamahīpatayo tatheva; ()</p>



<p class="hangnum"><a name="para37"></a><span class="paranum">37</span>.</p>



<p class="gatha1"> Yo veṭhadīpanagare dharaṇīsuro so</p>



<p class="gatha2">Pāveyyakā ca mahipā pahiṇiṃsu tesaṃ;</p>



<p class="gatha3">Paccekadūtapurise caturaṅginīhi</p>



<p class="gathalast">Senāhi tepi nivutā’bhimukhībhaviṃsu; ()</p>



<p class="hangnum"><a name="para38"></a><span class="paranum">38</span>. <a name="O0.0694"></a></p>



<p class="gatha1"> Āgamma yena bhagavā sayameva gāma-</p>



<p class="gatha2">Kkhetto’pavattanavane parinibbuto no,</p>



<p class="gatha3">Dassāma no’ti jinadhātulavampi mallā</p>



<p class="gathalast">Pāhesu munnatimanā paṭisāsanāni; ()</p>



<p class="hangnum"><a name="para39"></a><span class="paranum">39</span>.</p>



<p class="gatha1"> Sā rājadhāni nijarājapurakkhatāhi</p>



<p class="gatha2">Saṅgāmasūracaturaṅginivāhinīhi,</p>



<p class="gatha3">Yuddhāya baddhakalahāhi khaṇaṃjagāma</p>



<p class="gathalast">Velātivattapalayambudhinibbisesaṃ; ()</p>



<p class="hangnum"><a name="para40"></a><span class="paranum">40</span>. <a name="O0.0695"></a></p>



<p class="gatha1"> Yo doṇabhusurasudhī bhavi jambudīpe</p>



<p class="gatha2">Rājūhi pūjitapado sunisammakārī,</p>



<p class="gatha3">So doṇagajjanamakā kaparisaṃ vinento</p>



<p class="gathalast">Dvebhāṇavāramita māhavakeḷisajjaṃ; ()</p>



<p class="hangnum"><a name="para41"></a><span class="paranum">41</span>.</p>



<p class="gatha1"> Sutvā’nusāsana mathācariyassa tassa</p>



<p class="gatha2">Sabbe samagganiratā vasudhādhināthā,</p>



<p class="gatha3">Atthāya no vibhajathā’ti samena tumhe</p>



<p class="gathalast">Dhātūna maṭṭhapaṭiviṃsaka mabruviṃsu; ()</p>



<p class="hangnum"><a name="para42"></a><span class="paranum">42</span>.</p>



<p class="gatha1"> Khīṇāsavo hi sarabhū citakena gīvā-</p>



<p class="gatha2">Dhātuṃ samāhariya lokahitāya yattha,</p>



<p class="gatha3">Laṅkāya bhāti mahiyaṅgaṇathūparājā</p>



<p class="gathalast">Tasmiṃ samappayi subhe maṇithūpagabbhe; ()</p>



<p class="hangnum"><a name="para43"></a><span class="paranum">43</span>. <a name="O0.0696"></a></p>



<p class="gatha1"> Khemavhayo citakato vasi vāmadāṭhā-</p>



<p class="gatha2">Dhātuṃ samaggahiya’ dāsi kaliṅgarañño,</p>



<p class="gatha3">Doṇodvijo bhariya dhātuvibhāgasajjo</p>



<p class="gathalast">Veṭhantare nidahi dakkhiṇadantadhātuṃ; ()</p>



<p class="hangnum"><a name="para44"></a><span class="paranum">44</span>.</p>



<p class="gatha1"> Dāṭhaṃ jaṭārajatacetiyagaṃ dvijassa</p>



<p class="gatha2">Taṃ dakkhiṇakkhaka mapāhari devarājā,</p>



<p class="gatha3">Doṇo suvaṇṇamayadoṇimavāpuritvā</p>



<p class="gathalast">Tesaṃ vibhajja samabhāgamadāsidhātu; ()</p>



<p class="hangnum"><a name="para45"></a><span class="paranum">45</span>.</p>



<p class="gatha1"> Te bhubhujā sakasakevisaye vidhāya</p>



<p class="gatha2">Sampūjayiṃsu jinadhātunidhānathūpe</p>



<p class="gatha3">Aṅgāra māhariya moriyakhattiyā’tha</p>



<p class="gathalast">Doṇopi hemamayakumbha makaṃsu thupe; ()</p>



<p class="hangnum"><a name="para46"></a><span class="paranum">46</span>. <a name="O0.0697"></a></p>



<p class="gatha1"> Disvāna tassapamahāvasi tatthatattha</p>



<p class="gatha2">Dhātvantarāya matha gaṇhiya rāmagāme,</p>



<p class="gatha3">Aññatra doṇa mitadhātu majātasattu-</p>



<p class="gathalast">Rañño thiraṃ nidahituṃ padadāsi dhātu; ()</p>



<p class="hangnum"><a name="para47"></a><span class="paranum">47</span>.</p>



<p class="gatha1"> Aṭṭha’ṭha vaḍḍhitakaraṇḍakathūpagabbhe</p>



<p class="gatha2">Pakkhippabhumipati dhātumahānidhānaṃ,</p>



<p class="gatha3">So theranāgasaraṇo pavidhāsi vāḷa-</p>



<p class="gathalast">Saṅghāṭayanta miha yojayi devarājā; ()</p>



<p class="hangnum"><a name="para48"></a><span class="paranum">48</span>.</p>



<p class="gatha1"> Rājā asokavidito sirijambudīpe</p>



<p class="gatha2">Tamhā samāhariya satthu sarīradhātu,</p>



<p class="gatha3">Kārāpayī caturasitisahassathūpe</p>



<p class="gathalast">Dhīmā mahindavasi dīpamimaṃ tadā’pa; ()</p>



<p class="hangnum"><a name="para49"></a><span class="paranum">49</span>. <a name="O0.0698"></a></p>



<p class="gatha1"> Devānamādipiyatissanarādhipena</p>



<p class="gatha2">Thūpe vidhāya jinadhātacihapattamattā,</p>



<p class="gatha3">Vitthāritā paṇihitā jayabodhisākhā-</p>



<p class="gathalast">Vāmetarakkhakasilāmayapattadhātu; ()</p>



<p class="hangnum"><a name="para50"></a><span class="paranum">50</span>.</p>



<p class="gatha1"> Nattā pana’ssa abhayo jalituggatejo</p>



<p class="gatha2">Yo duṭṭhagāmini raṇambudhipāragāmī,</p>



<p class="gatha3">Rājā’nurādhanagare nagarādhirāje</p>



<p class="gathalast">Katvāna laṅkamakalaṅkamakāsirajjaṃ; ()</p>



<p class="hangnum"><a name="para51"></a><span class="paranum">51</span>.</p>



<p class="gatha1"> Laṅkaṅganāya kucamaṇḍalanibbisesaṃ</p>



<p class="gatha2">Sovaṇṇamāli matulaṃ ratanujjalantaṃ,</p>



<p class="gatha3">So thuparāja makari thira mappayitvā</p>



<p class="gathalast">Dhātuppabandha mabhinimmitabuddharūpaṃ; ()</p>



<p class="hangnum"><a name="para52"></a><span class="paranum">52</span>. <a name="O0.0699"></a></p>



<p class="gatha1"> Sārīrikehi’tarathupavarehi laṅkā-</p>



<p class="gatha2">Bhumitthi moḷimaṇi kañcanamālināma</p>



<p class="gatha3">Saggāpavaggasukhado vara thūparājā</p>



<p class="gathalast">So yāva dhātuparinibbutiyā vibhātu; ()</p>



<p class="hangnum"><a name="para53"></a><span class="paranum">53</span>.</p>



<p class="gatha1"> Iddhānubhāva madhikicca jinassa dhātu-</p>



<p class="gatha2">Kāyo’pahārarahito garukāraṭhānaṃ,</p>



<p class="gatha3">Patvā tahiṃtahi mathantaradhānakāle</p>



<p class="gathalast">Yo saṅkamissati’ha kañcanamālithupaṃ; ()</p>



<p class="hangnum"><a name="para54"></a><span class="paranum">54</span>.</p>



<p class="gatha1"> So nāgadīpamupagamma tatovidhātu-</p>



<p class="gatha2">Lokā ca nāgabhavanā tidasālayamhā,</p>



<p class="gatha3">Nikkhamma nimmita nirūpamabuddharūpo</p>



<p class="gathalast">Rāsi bhavissati sumaṇḍita bodhimaṇḍe; ()</p>



<p class="hangnum"><a name="para55"></a><span class="paranum">55</span>. <a name="O0.0700"></a></p>



<p class="gatha1"> Buddhānubhāvapabhavā’bhinavaggijālā-</p>



<p class="gatha2">Mālāhi pajjalitadhātumayattabhāve,</p>



<p class="gatha3">Tāvānu’mattamapi dissati nāvasesaṃ</p>



<p class="gathalast">Katvāna dhātuparinibbuti hessateva; ()</p>



<p class="hangnum"><a name="para56"></a><span class="paranum">56</span>.</p>



<p class="gatha1"> Buddhāpadāna marahādiguṇavadātaṃ</p>



<p class="gatha2">Bhatyā punappuna mimaṃ sarataṃ sataṃ bho,</p>



<p class="gatha3">Cittaṃ kilesapariyuṭṭhita mujjubhūtaṃ</p>



<p class="gathalast">Addhā sudhantakanakaṃva visuddhimeti; ()</p>



<p class="hangnum"><a name="para57"></a><span class="paranum">57</span>.</p>



<p class="gatha1"> Cittojutāyapi vitakkavicāradhammā</p>



<p class="gatha2">Vattanti satthuguṇasañcayagocarā’tha,</p>



<p class="gatha3">Saṃjāyate pavurapīti ca kāyacitta-</p>



<p class="gathalast">Passaddhi niddarathatāya sukhaṃ samādhi; ()</p>



<p class="hangnum"><a name="para58"></a><span class="paranum">58</span>. <a name="O0.0701"></a></p>



<p class="gatha1"> Gambhīratāya tadadhīnaguṇaṇṇavassa</p>



<p class="gatha2">Niddhutanīvaraṇato pavivekabhūtaṃ,</p>



<p class="gatha3">Chāyetha jhānamupacāra mathā’dhigacche</p>



<p class="gathalast">Tappādakaṃ ariyamga phakhalañca yogī; ()</p>



<p class="hangnum"><a name="para59"></a><span class="paranum">59</span>.</p>



<p class="gatha1"> Tassā’ticārucaritassaraṇānuyutto</p>



<p class="gatha2">Hotevava satthari sagāravasapakpatisso,</p>



<p class="gatha3">Saddhindriyādi pariṇāmagato’dhigacche</p>



<p class="gathalast">Pītippamodabahulo kusalo’bhisandaṃ; ()</p>



<p class="hangnum"><a name="para60"></a><span class="paranum">60</span>.</p>



<p class="gatha1"> Satthussa cetiyagharaṃva tadattabhāvo</p>



<p class="gatha2">Pūjāraho ca bhayabheravadukkhasayho,</p>



<p class="gatha3">Lajji ca bhīru labhate sahavāsasaññaṃ</p>



<p class="gathalast">Saggāpavaggavibhavassa bhaveyya bhāgī; ()</p>



<p class="hangnum"><a name="para61"></a><span class="paranum">61</span>. <a name="O0.0702"></a></p>



<p class="gatha1"> Laṅkāya lakkhapatigāmavaramhi khettā-</p>



<p class="gatha2">Rāmādhipena guṇabhusaṇabhusitena,</p>



<p class="gatha3">Vikhyātanimmalayasovisarena valli-</p>



<p class="gathalast">Gāmubbhavena parisāvacarakkhamena; ()</p>



<p class="hangnum"><a name="para62"></a><span class="paranum">62</span>.</p>



<p class="gatha1"> Therenu’pāyacaturena bhadattasaṅghā-</p>



<p class="gatha2">Nandābhidhena garunā garubhāvagena,</p>



<p class="gatha3">Sissoraso’panayanena nijaṃva nettaṃ</p>



<p class="gathalast">Rakkhaṃ vidhāya mabhivuddhiya mappito yo; ()</p>



<p class="hangnum"><a name="para63"></a><span class="paranum">63</span>.</p>



<p class="gatha1"> Yo jīvitampi nirapekkhiya tambapaṇṇī-</p>



<p class="gatha2">Dīpaṃ tivāra mavatiṇṇa mimaṃ vasīhi,</p>



<p class="gatha3">Muttāmaṇīhi khacitena namahagghasiddhagī-</p>



<p class="gathalast">Caṅgoṭakena mahituṃ jinadantadhātuṃ; ()</p>



<p class="hangnum"><a name="para64"></a><span class="paranum">64</span>. <a name="O0.0703"></a></p>



<p class="gatha1"> Sikkhāgaruṃ vajiranāma vihārasāmiṃ</p>



<p class="gatha2">Rājādhirājagurulañchadharaṃ yatindaṃ,</p>



<p class="gatha3">Katvānu’pajjhamupasampādamāpa dhamma-</p>



<p class="gathalast">Majjhetu motariya rammamarammaraṭṭhaṃ; ()</p>



<p class="hangnum"><a name="para65"></a><span class="paranum">65</span>.</p>



<p class="gatha1"> Saṃvaḍḍhitaṃ pitupadādhigatena meṇḍuna</p>



<p class="gatha2">Raññā pasīdiya kusaggadhiyā sakāya,</p>



<p class="gatha3">Sissaṃ asesapariyattidharassa ñeyya-</p>



<p class="gathalast">Dhammābhivaṃsaviditassa’pi saṅgharañño; ()</p>



<p class="hangnum"><a name="para66"></a><span class="paranum">66</span>.</p>



<p class="gatha1"> Saṃjayuttabhāṇakakumārabhivaṃsanāmaṃ</p>



<p class="gatha2">Rājādhirājagarulañchadharaṃ sudhīraṃ,</p>



<p class="gatha3">Therāsabhaṃ supaṭipattigaruṃ garuṃ yo</p>



<p class="gathalast">Nissāya dhammavinaye paṭutaṃ jagāma; ()</p>



<p class="hangnum"><a name="para67"></a><span class="paranum">67</span>. <a name="O0.0704"></a></p>



<p class="gatha1"> Lakkhīsare moraṭunāmapure suramme</p>



<p class="gatha2">Jātena issarajanāyananamhi jātyā,</p>



<p class="gatha3">Vassaṭṭhatiṃsaparimāṇavayoguṇena</p>



<p class="gathalast">Pāsāṇadūrapuragocaragāmikena; ()</p>



<p class="hangnum"><a name="para68"></a><span class="paranum">68</span>.</p>



<p class="gatha1"> Tenā’bhayādikaruṇāratanābhidhānā-</p>



<p class="gatha2">Rāmādhipena gaṇvācakābhāvagena,</p>



<p class="gatha3">Saṃsuddhabuddhaguṇādīpanatapparena</p>



<p class="gathalast">Saṃsārasāgarasamuttaraṇāsayena; ()</p>



<p class="hangnum"><a name="para69"></a><span class="paranum">69</span>.</p>



<p class="gatha1"> Pītippamodajananaṃ samaṇena medhā-</p>



<p class="gatha2">Nandābhidhena kavinā kavikuñjarānaṃ,</p>



<p class="gatha3">Ādiccabandhujinarājaguṇappabandha-</p>



<p class="gathalast">Suddhāpadānaparidīpakathāsarīraṃ; ()</p>



<p class="hangnum"><a name="para70"></a><span class="paranum">70</span>. <a name="O0.0705"></a></p>



<p class="gatha1"> Saddānusāsani’tihāsanighaṇṭuchando-</p>



<p class="gatha2">Laṅkārasāra mabhidhammakathāgabhīraṃ,</p>



<p class="gatha3">Saggāpavaggasukhadaṃ samatiṃsasaggaṃ</p>



<p class="gathalast">Vyākhyāsameta manurūpa padappayogaṃ; ()</p>



<p class="hangnum"><a name="para71"></a><span class="paranum">71</span>.</p>



<p class="gatha1"> Dvisahassabandhasamākulaṃ jinavaṃsadīpmanākulaṃ</p>



<p class="gatha2">Racitaṃ samāpa samāpanaṃ paramaṃpabandhasiromaṇiṃ,</p>



<p class="gatha3">Subhamāghamāsikavāsare nirupaddavena tathāgate</p>



<p class="gathalast">Parinibbute dvisahassasaṭṭhicatussatodayahāyate; ()</p>



<p class="bodytext">Iti medhānandābhidhānena yatinā viracite sakalakavijana hadayānandadāna nidāne jinavaṃsadīpe santikenidāne bhagavato dhātuparinibbānappavattiparidīpo tiṃsatimosaggo.</p>



<p class="centered">Sātireko santikenidānabhāgo tatiyo.</p>





</body>
</html>